@database Saku23.guide

# Tämä on AmigaGuide-dokumentti. Voit kyllä lukea tätä ilman tarkoitukseen
# kehitettyä ohjelmaa, mutta parhaan mahdollisen mukavuuden saavuttamiseksi
# sinun kannattaa käyttää joko AmigaGuide- tai MultiView-lukuohjelmaa. Tämä
# dokumentti on tarkoitettu pääasiassa Amigalla luettavaksi, mutta PC:llä
# sitä voi selailla esim. BAG-ohjelmalla.

@remark gconv:40
@node main "AmigaGuide-Saku #23 (4/97) - Etusivu"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

                          @{bg fill}@{fg highlight} « AmigaGuide-Saku » @{fg text}@{bg background}

                     4/97 #23 - 26. marraskuuta, 1997

                    @{" Kansikuva " system "SAKUVIEW Kuvat/Kansi.JPG <>NIL:"}  -  @{" Taustamusiikki " system "SAKUPLAY Musiikki/Taustamusiikki.MED <>NIL:"}

 @{b}Pääkirjoitukset@{ub}

   @{"   Janne Siren   " link paaki}  Väliaikainen päätoimittaja

 @{b}Muuta@{ub}

   @{" Miten saan kuvat ja taustamusiikin toimimaan? " link imaan}
@endnode
@node toimi "AmigaGuide-Saku #23 (4/97) - Toimitukselliset"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"      Toimitus      " link toimt}  -

 @{"    Organisaatio    " link organ}  -

 @{"  Kevätpöytäkirja   " link kevat}  -

 @{"  Vuosikokous 1997  " link vko97}  -

 @{" Hallitus kokoontui " link halko}  Janne Pikkarainen

 @{" Toimittaja lomalla " link toilo}  -

 @{"  Liity jäseneksi!  " link liity}  Tomi Jaskari, Janne Siren
@endnode
@node ajank "AmigaGuide-Saku #23 (4/97) - Ajankohtaiset"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"       Uutiset       " link uutis}  Anu Seilonen

 @{" Motorola Inside '97 " link min97}  Valtteri Murto

 @{"    RC5-kilpailu     " link rc5ki}  Janne Jalkanen
@endnode
@node sak97 "AmigaGuide-Saku #23 (4/97) - Saku 97"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{" Amigat Vantaalla " link vanta}  Janne Pikkarainen, Janne Siren

 @{"  Pelikilpailut   " link pkilp}  Janne Siren

 @{" Kyselyn tulokset " link kysel}  Tomi Jaskari, Janne Siren

 @{"    Palautetta    " link palau}  -

 @{"  Erikoisnumero   " link eriko}  Janne Siren
@endnode
@node testi "AmigaGuide-Saku #23 (4/97) - Testit"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{" Atéon A1200-torni " link ateon}  Pertti Liukkonen

 @{"  Canon BJC-4200   " link canon}  Janne Pikkarainen

 @{"      CGXDPMS      " link cgxdp}  Simo Tuominen

 @{"   Delfina Lite    " link delf1}  Teijo Liiri

 @{"   Delfina Lite    " link delf2}  Timo Kemppaala

 @{" Global Experience " link globa}  Kari-Pekka Koponen

 @{"    Nokia 417TV    " link nokia}  Risto Räikkä

 @{" Scion Genealogist " link scion}  Teemu Valkeapää
@endnode
@node pelit "AmigaGuide-Saku #23 (4/97) - Pelit"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"    Breathless     " link breat}  Jarmo Laakkonen

 @{"    Foundation     " link found}  Janne Pikkarainen

 @{"      NetHack      " link netha}  Sami Kettunen, Kasse Korhonen

 @{"    Nintendo 64    " link nin64}  Jouko Kieho

 @{"   Pelivinkkeli    " link peliv}  -

 @{" The Strangers AGA " link stran}  Janne Pikkarainen
@endnode
@node sekal "AmigaGuide-Saku #23 (4/97) - Sekalaiset"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"  Hiiren syyshuolto  " link hiiri}  Oskari Raunio

 @{" Lasken, en housuun  " link lasku}  Petri Keckman

 @{" Lightwave-perusteet " link light}  Janne Pikkarainen

 @{"   Saku-sarjakuva    " link skuva}  Oskari Raunio

 @{"  Scifillä nettiin   " link scifi}  Teemu Valkeapää

 @{" Tamagotchi hoitoon  " link tamag}  Joona Pöhö
@endnode
@node kotis "AmigaGuide-Saku #23 (4/97) - Kotisivuilta"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"   Kävijämäärät    " link kavij}  Janne Siren

 @{" Päivän namupaloja " link namup}  -

 @{"  Viimeiset sanat  " link sanat}  Janne Siren
@endnode
@node vakio "AmigaGuide-Saku #23 (4/97) - Vakiot"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{"  Posti   " link posti}  -

 @{" Sakutori " link stori}  -

 @{"  Errata  " link error}  Janne Siren

 @{" Sakunet  " link sakun}  -

 @{" Tulossa  " link tulee}  -
@endnode
@node hinna "AmigaGuide-Saku #23 (4/97) - Hinnastot"
<=========================================================================>
 @{"Etusivu   " link main} @{"Toimitukselliset   " link toimi} @{"Ajankohtaiset  " link ajank} @{"Saku 97   " link sak97} @{"Testit    " link testi}
 @{"Pelit     " link pelit} @{"Sekalaiset         " link sekal} @{"Kotisivuilta   " link kotis} @{"Vakiot    " link vakio} @{"Hinnastot " link hinna}
<=========================================================================>

 @{" Amiga-jälleenmyyjät " link myyja}  Simo Koivukoski, Janne Siren

 @{"    Gentle Eye Ky    " link geeye}  -
@endnode
@node imaan "Teknisiä ongelmia?"
Käytössä  pitää  olla  SAKUVIEW- ja SAKUPLAY-nimiset ohjelmat tai aliakset,
jotka  hyväksyvät  näytettävän kuvan tai soitettavan moduulin tiedostonimen
komentorivillään.

                                   * * *

Ilmeisesti  joillain eivät kuvat näy vaikka SAKUVIEW onkin oikein asetettu.
Vikaan saattaa auttaa seuraava toimenpide:

1. Siirry Shellissä Sakun hakemistoon.

2. Kirjoita seuraavat komennot:

   Echo MultiView Saku.guide >Saku
   Rename Saku.guide.info Saku.info

3. Aseta Workbenchista Saku.infon default tool seuraavaksi: IconX

Kiitos vinkistä Renne Nissiselle.
@endnode
@node paaki "Pääkirjoitus"
<=========================================================================>
 @{b}Pääkirjoitus@{ub}
 @{i}Janne Siren @{ui}
<=========================================================================>

                  Saku #23 (4/97) - 26. marraskuuta, 1997

                @{i} "We have a chance to turn the pages over 
                  We can write what we wanna write..." @{ui}

Näillä  sanoin  alkaa  mm.   John  Farnhamin  aikoinaan esittämä You're The
Voice.   Sakun sivuilla emme ole pelastamassa maailmaa, enkä suinkaan halua
viedä  laulun  sanomaa  ihmiskunnan kannalta tärkeistä asioista globaalilla
skaalalla  loppujen lopuksi aika vähäpätöisen juttuun, mutta en silti malta
olla vertailematta.

You're  The  Voicen sanoma on yksinkertaisuudessaan niin kaunis:  meillä on
mahdollisuus muuttaa maailmaa.  Meidän ei tarvitse alistua siihen muottiin,
jonka  yhteisö  meille  on asettanut, me voimme kääntää historian lehteä ja
kirjoittaa  mitä ikinä haluamme.  Ja minä istun tässä ja nyt kirjoittamassa
juuri  sitä  mitä  haluan.   Tekstini  tuskin  kääntää  sivuja  (se jääköön
sinulle)  tai siirtää vuoria (ja tämä maankuoren laattaliikunnoille), mutta
sitä suuremmalla syyllä kirjoitan.

                @{i} "You're the voice, try and understand it 
                  Make a noise and make it clear..." @{ui}

Tuskin  kuluu päivääkään, jolloin en ihmettelisi Amiga-yhteisön elinvoimaa.
Opintojeni ja työni puolesta liikun paljon valtavirtaa myötäilevien tahojen
vaikutuspiirissä  ja olen ennenkin nähnyt innostunutta suhtautumista työhön
ja   harrastuksiin,   mutta   me  amigistit  painimme  kyllä  aivan  omassa
sarjassamme.   En  vuosien  jälkeen  ole  vieläkään  aivan sisäistänyt sitä
vetovoimaa,  minkä  vähemmistön  asema  tuntuu  luovan.   Mikä  saa ihmisen
tietoisesti    tekemään    elämäänsä   hankaloittavia   valintoja?    Sillä
myönnettävähän  se  on,  Amigan  omistaja  on ainakin toistaiseksi tuomittu
takkuileviin       postimyyntiostoksiin,      hankaliin      takuu-      ja
huoltojärjestelyihin,  puhumuttakaan korkeista hinnoista ja vaatimattomista
valikoimista.  Vai ovatko nämä sittenkin vain sen niinkutsutun mainstreamin
luomia illuusioita?

Ei  Amiga  ole  enää pitkään aikaan ollut mukavuusratkaisu käytännölliseltä
kannalta.   Se  on ollut mukavuusratkaisu käytön kannalta.  Uskon ja tunnen
edelleen    Amigan    päihittävän   kilpailijansa   käyttömukavuudessa   ja
tehokkuudessa.   Ohjelmat  ja tekniikkakin laahaavat monelta osin jäljessä,
mutta  perustuntuma  hakee  vieläkin  vertaistaan.   Ehkä se on vain vanhaa
tottumusta,  mutta  viereinen  PC  ei  yksinkertaisesti vie samalla tavalla
mukanaan.

                @{i} "With the power to be powerful 
                  Believe it, we can make it better..." @{ui}

Loppujen  lopuksi  kaikkein  parasta  Amigassa  on mielestäni kuitenkin sen
ympärillä  pyörivät ihmiset.  Ihminen on sittenkin siinä määrin laumaeläin,
että  hän  hakeutuu  mielellään  kaltaistensa  joukkoon.  Mutta eikö sitten
olisi loogisempaa ostaa se yleisin kone ja tuntea kuuluvansa siihen suureen
joukkoon?   Ehkä,  mutta  minä  en  ainakaan  vielä  yli kolmen vuoden PC:n
omistuksen   jälkeen   ole   tuntenut   minkäänlaista  yhteenkuuluvaisuuden
tunnetta.

PC  on  massalaite,  se  on  kodinkone  siinä  missä  televisiokin.  Vaikka
naapurillani  on  televisio,  ei  se  tarkoita että meillä olisi kerrassaan
mitään  yhteistä.  Sama koskee yhä enenevässä määrin PC:tä.  Mutta mitä jos
naapurillani  olisi  Amiga  -  enkä  nyt  tarkoita  sitä vanhaa viissatasta
pölyttymässä   sängyn   alla  -  asia  olisi  aivan  toinen.   Amigasta  on
muodostunut   vähän   samankaltainen   ihmisiä   yhdistävä  harrastus  kuin
radioamatööritoiminta,  jota  sitäkin  olen onnekseni saanut seurata varsin
läheltä.

Maalaan  tahallani kärjistetyn idealistista kuvaa amigisteista.  Totuus on,
että  joukkoon mahtuu myös paljon ei-toivottua ristiriitaa.  Kokonaisuutena
käsissämme  on kuitenkin yhteisö, jossa kaikilla on mahdollisuus vaikuttaa.
Amiga-piireissä  oma  äänensä  on  helppo  saada  kuuluviin, se kun ei huku
miljoonien  muiden  piipitykseen  (pun intended).  Toisaalta kukaan ei tule
ojentamaan  tulevaisuutta  meille  hopeatarjottimella,  joten kaikki lähtee
meistä itsestämme.

Näenkin   Amigan   haasteena,   jonka   menestykseen  voin  konkreettisesti
vaikuttaa.  Kun saamme ensin äänemme kuuluviin omissa ympyröissämme, jonain
päivänä huutomme ehkä kuulevat muutkin.

                @{i} "Sing it! 
                  You're the voice, try and understand it..." @{ui}

Janne Siren
@endnode
@node toimt "Toimitus"
<=========================================================================>
 @{b}Toimitus@{ub}

<=========================================================================>

                       Päätoimittaja: Esa Heikkinen

                  Väliaikainen päätoimittaja: Janne Siren

                          Oikoluku: Anu Seilonen

              Kansi: Janne Siren  Musiikki: Tuomas Toikkanen

              AmigaGuide-version toimittaja: Jari Ristiranta

     Internetissä ilmestyvän HTML-version toimittaja: Jouni Airaksinen

                    Amphibian kehitystyö: Tomi Jaskari

                  Tekstinmuotoiluohjelma: Riku Puustinen

Kaikki  julkaistut  artikkelit  (ellei  toisin  mainita tai ole sovittu) ja
Saku-lehdet  ovat  copyright © 1993-1997 Suomen Amiga-käyttäjät ry.  Lehteä
ei    saa    levittää    voitollisesti.     Sisällyttäminen    maksullisiin
ohjelmakirjastoihin   vain   yhdistyksen   luvalla   (rajoitus   ei   koske
Aminet-romppuja).    Luet  ja  käytät  oheista  materiaalia  täysin  omalla
vastuullasi.

                            Minäkö avustajaksi?

Saku  kaipaa  apuasi, sillä lehteä on vaikea koota ilman artikkeleita.  Jos
sinulla  on  tuntemusta jostain asiasta, jonka luulisit kiinnostavan muita,
kirjoita   siitä.   Voitte  myös  lähetellä  toimitukseen  Amigaa  koskevia
kysymyksiä,    joihin   asiantuntijamme   pyrkivät   sitten   vastailemaan.
Julkaistusta materiaalista ei makseta palkkiota.

Lähettämäsi  teksti  oikoluetaan ja sitä mahdollisesti myös muokataan.  Jos
mukaan  on  liitetty  copyright  kieltäen  muokkauksen, artikkelia ei voida
julkaista.   Emme  pysty  kehittämään lehteä ilman mahdollisuutta vaikuttaa
sen  ulkoasuun.  Tekstien tulee olla toimituksessa muotoilemattomina (ilman
tavutusta) viimeistään viikkoa ennen julkaisua.

Jos et halua omaa nimeäsi julkaistavan toimitukseen lähettämäsi materiaalin
ohella, muista mainita siitä erikseen.

Materiaalin saat varmimmin perille ottamalla yhteyttä päätoimittajaan:

Saku
c/o Esa Heikkinen
Vilhulantie 6 A 6
76850 Naarajärvi

BBS: Amiga Zone, (015) 348 968 (avoinna 18-08, viikonloppuisin 24h)
Matkapuhelin: 0400-677 055
Internet: oh4kju@sci.fi

Amiga Zonelle voi jättää artikkeleja kirjoittautumalla sisään Saku-nimellä!
Pääset  näin  valikkoon,  josta  voit  kopioida  Saku-lehtiä (kaikki lehdet
saatavilla) ja lähettää omia artikkeleja lehteen!

@endnode
@node organ "Organisaatio"
<=========================================================================>
 @{b}Suomen Amiga-käyttäjät ry.@{ub}

<=========================================================================>

Suomen  Amiga-käyttäjät  ry:n  perustamiskirja allekirjoitettiin syyskuussa
1994   ja   nykyisin   yhdistys   on   virallisesti   yhdistysrekisterissä.
Jäsenmaksun  (50  markkaa  vuodeksi  1998)  voi  maksaa yhdistyksen tilille
(muista liittää mukaan nimesi ja yhteystietosi) ja se sisältää äänioikeuden
yhdistyksen  kokouksissa.  Saku-lehden toimitus postitse kotiin vuoden ajan
maksaa toiset 50 markkaa.

Yhdistys   aloitti   epävirallisen   toimintansa   jo  vuonna  1993  Suomen
Amiga-käyttäjien   unionin   nimellä.    Tuolloin  julkaistiin  ensimmäinen
Saku-lehti  ja  sittemmin lehteä on ilmestynyt jo yli kaksikymmentä numeroa
useassa  eri  muodossa,  kerran kokeiluluontoisesti jopa paperilla.  Suomen
Amiga-käyttäjät   ry.    on   myös   järjestänyt   neljä  kokousta,  joista
viimeisimmän  yhteyteen  pystytettiin Saku 97 -tapahtuma.  Lisäksi yhdistys
ylläpitää  kotisivuja  Internetissä  sekä  omaa  Fidonet-tyylistä  verkkoa,
Sakunetiä.


Yhteystiedot

Pankkitili: Merita Vantaa-Koivukylä 150630-100355

Viitenumero vuoden 1998 jäsenmaksulle: 1998 108

Suomen Amiga-käyttäjät ry. Internetissä:

http://batman.jytol.fi/~saku/

Tomi Jaskari, puheenjohtaja - tmjj@iki.fi

Veli-Matti Vuorensyrjä, sihteeri - wedge@sci.fi

Janne Siren, varapuheenjohtaja - siren@mikrobitti.fi

Esa Heikkinen, Saku-lehden päätoimittaja - oh4kju@sci.fi

Saku-lehden kotipurkki ja Sakunet-verkon keskus:

Amiga Zone BBS, 65:10/1.0@sakunet, (015) 348 968, auki 18-08 (vkl. 24h)

Yhdistyksen sihteeri:

Veli-Matti Vuorensyrjä
Rautkalliontie 7 F 72
01360 Vantaa

Puhelin: (09) 874 3554 
@endnode
@node kevat "Kevätpöytäkirja"
<=========================================================================>
 @{b}Suomen Amiga-käyttäjät ry:n kevätkokouksen pöytäkirja, 1997@{ub}

<=========================================================================>

Osallistujat

Janne  Sirén,  Janne  Pikkarainen,  Tapani Tanskanen, Markus Lehtinen, Simo
Koivukoski,  Oskari  Raunio,  Tomi  Jaskari, Jarmo Salminen, Eero Hänninen,
Marko Raina ja Kari Ahonniska.

Kokouksen avaaminen ja toimihenkilöiden nimeäminen

Kokous avattiin kello 13.10 tiedekeskus Heurekan ryhmätyötiloissa Vantaalla
24.5.1997.    Kokouskutsut   oli   lähetetty  jäsenille  postitse,  lisäksi
kokouksesta   oli   tiedotettu   uutisryhmissä,  purkeissa  ja  yhdistyksen
kotisivuilla.

Kokouksen puheenjohtajaksi valittiin Tomi Jaskari, sihteeriksi Janne Sirén,
pöytäkirjantarkistajiksi  Marko  Raina ja Kari Ahonniska.  Ääntenlaskijoita
ei kokouksen pienuuden vuoksi valittu.

Kokouksen   laillisuus  ja  päätösvaltaisuus  todettiin  sekä  hyväksyttiin
työjärjestykseksi kokouskutsun esityslistan kohdat 5-13.

Toimintakertomus, talousarvio ja jäsenmaksu

Yhdistyksen   sihteerin  poissaollessa  tilinpäätöstä,  vuosikertomusta  ja
tilintarkastajien lausuntoa ei voida esittää eikä myöskään vahvistaa.  Näin
ollen  tilinpäätös  päätettiin  esittää  myöhemmin.   Todettiin myös, ettei
reaalista  mahdollisuutta  EU-tukeen tai muihin ulkopuolisiin rahasampoihin
taida  olla.   Vuonna  1996 Saku ilmestyi syksyyn asti säännöllisesti viisi
kertaa.

Menot:

- 500 markan palkinto musiikkikilpailun voittajalle.
- Tilinhoitomaksut.
- Kolmen Amiga-laitteiston osto yhdistykselle.

Tulot:

- 63 jäsenen jäsenmaksut.

Jäsenmaksuksi  vuodelle 1997 vahvistettiin 50 markkaa.  Samoin tilausmaksun
suuruudeksi  vahvistettiin  50  markkaa.   Tilaus  jatkuu  joustavasti aina
muutaman numeron seuraavalle vuodelle, vaikka uutta tilausta ei olisi vielä
maksettu.

Entinen  hallitus  jatkaa, koska vastuuvapautta ei myönnetty.  Hyväksyttiin
hallitukselle   suositus   kokoontua  pari  viikkoa  ennen  jokaisen  Sakun
ilmestymistä.    Tilintarkastajan   ja  hänen  varamiehensä  valinta,  sekä
hallituksen vaali päätettiin siirtää syyskokoukseen.

Keskustelua yhdistyksen uskottavuudesta ja jatkosuunnitelmista

Yhdistyksen    uskottavuudesta    ja    jatkosuunnitelmista   keskusteltiin
vilkkaasti.    Todettiin   Sakun   ilmestyminen   säännöllisesti,   ennalta
ilmoitettuina päivämäärinä tärkeäksi yhdistyksen ja lehden uskottavuudelle.
Kokouksessa esitettiin myös toivomus nostaa materiaalin julkaisukynnystä ja
valiteltiin   muutamissa   viime  numeroissa  esiintyneitä  Amiga-vastaisia
artikkeleita.  Muistutettiin Sakun olevan Amiga-, ei PC-lehti.

Todettiin myös yhdistyksen tarvitsevan uutta potkua ja innostusta.  Ihmiset
pitäisi saada liikkeelle, esimerkiksi kehittämällä vuosikokouksen yhteyteen
porkkanoita.   Keskusteltiin  myös mahdollisuudesta auttaa ja olla paremmin
yhteydessä Amiga-yrityksiin.

Esittelyssä ja kommentoitavana yhdistyksen uudet kotisivut

Esiteltiin   yhdistyksen  uusittuja  kotisivuja,  joiden  tarkoituksena  on
parantaa   yhdistyksen   julkisuuskuvaa  tarjoamalla  reaaliaikaisemman  ja
vakaamman  yhteyskanavan.  Kotisivu-uudistuksesta on vastannut Janne Sirén,
apunaan   Janne   Pikkarainen  ja  Jari  Karjalainen,  jotka  ovat  tehneet
kotisivuille   ohjelmaesittelyitä   ja   Amiga-vinkkejä.    Kotisivut  ovat
osoitteessa http://batman.jytol.fi/~saku/.

Muut esille tulevat asiat

Keskusteltiin  mm.   yhdistyksen logosta, asiasta joka on ollut pöydällä jo
pitkään.   Yksi  mahdollisuus  olisi  käyttää Jari Jokivuoren Sakun kanteen
aikoinaan  piirtämää  atleettisammakkoa,  ehkäpä  vihreän sijaan sinisellä.
Mietittiin  myös  mahdollisuutta järjestää vuosikokouksen yhteyteen Saku 97
-tapahtuma,  jossa  olisi  kokouksen  lisäksi Amiga-yrityksiä esittelemässä
tuotteita, ensiapunurkka Amiga-ongelmien ratkomiseen, kilpailuja, jne.

Huomautettiin tilinhoitomaksujen olevan merkittävä menoerä, jota itse kukin
voi  vähentää käyttämällä viitenumeroita jäsenmaksuja maksaessaan.  Lopuksi
arvottiin    Broadline    Oy:n    lahjoittama    Wizard-hiiri    kokoukseen
osallistuneiden  kesken.   Onnettarena  toimi Tomi Jaskari ja hiiren voitti
Marko Raina.

Kokouksen päättäminen

Kokous päätettiin 14.40. 

Tomi Jaskari   Janne Sirén
puheenjohtaja  sihteeri

Pöytäkirjan tarkastus

Olemme  tarkistaneet  pöytäkirjan  ja  todenneet  sen  vastaavan  kokouksen
kulkua.

Kari Ahonniska         Marko Raina
pöytäkirjantarkastaja  pöytäkirjantarkastaja
@endnode
@node vko97 "Vuosikokous 1997"
<=========================================================================>
 @{b}Vuosikokous 1997@{ub}

<=========================================================================>

SUOMEN AMIGA-KÄYTTÄJÄT RY                                       PÖYTÄKIRJA

                                                                27.9.1997

YHDISTYKSEN VUOSIKOKOUS 1997


Aika    27.9.1997 klo 15.55 - 17.00

Paikka  ryhmätyötila C, Heureka, Tiedepuisto 1, Vantaa

Läsnä   Tomi Jaskari                            pj.
        Janne Siren                             siht.
        59 yhdistyksen jäsentä/vierailijaa (liite 1)

  
1
Kokouksen avaaminen ja toimihenkilöiden nimeäminen

Kokous   avattiin   kello  15.55  tiedekeskus  Heurekan  ryhmätyötilassa  C
Vantaalla   27.9.1997.   Kokouskutsut  oli  lähetetty  jäsenille  postitse,
lisäksi  kokouksesta oli tiedotettu uutisryhmissä, purkeissa ja yhdistyksen
kotisivuilla.

Kokouksen puheenjohtajaksi valittiin Tomi Jaskari, sihteeriksi Janne Sirén,
pöytäkirjantarkistajiksi Harri Laitinen ja Simo Tuominen.  Ääntenlaskijoita
ei tarvittu.

Kokouksen   laillisuus  ja  päätösvaltaisuus  todettiin  sekä  hyväksyttiin
työjärjestykseksi kokouskutsun esityslistan kohdat 5-11.

2
Toimintakertomus, talousarvio ja jäsenmaksu

Esitettiin  tilinpäätös  suullisessa  muodossa  ja  myönnettiin edelliselle
hallitukselle vastuuvapaus.  Yhdistyksen taloudellinen tilanne selvitettiin
suullisesti  ja  viitattiin  yhdistyksen tiliotteisiin (liite 3), joissa on
kaikki  tilitapahtumat.   Vastuuvapaus  myönnettiin ilman tilintarkastajien
lausuntoa ilman yhtäkään vastustavaa esitystä.

Seuraavan  vuoden  toimintasuunnitelman  keskeisiksi asioiksi nousivat uusi
Saku-tapahtuma  ja  Saku-levykelehden  jatkaminen.   Saku 98 kokoontuisi jo
keväällä   isommissa   tiloissa.   Saku-lehden  osalta  kaivattiin  enemmän
aktiivisuutta,  kokouksen  aikaan  ei  vielä  ollut  tarpeeksi artikkeleita
kasassa seuraavaksi Sakuksi.

Ideoitiin  myös  Internet-  ja pankkiyhteyslevykettä, jota voitaisiin jakaa
Internet-yhteydentarjoajille.   Ajatus  ostaa  Aminet-romppuja kirjastoille
lainattavaksi   todettiin   rahojen   tuhlaukseksi.    Pohdittiin   lisäksi
Aminet-peilin    perustamista    Suomeen   ja   todettiin,   että   asiasta
kiinnostuneiden  kannattaa kehitellä hommaa itse eteenpäin, yhdistys auttaa
toki jos mahdollista.

Tuloja  arveltiin  tälle  tilikaudelle  karkeasti 5000 markkaa, jäsenmaksun
ollessa  50 markkaa ja kotiinkantomaksun 50 markkaa.  Tilikausitavoitteeksi
asetettiin  parempi  kuin  yhdistyksen toinen tilikausi.  Menot muodostuvat
tilinhoitomaksuista  Meritalle,  480  mk,  ja kokoustilojen vuokrista, noin
3000  markkaa.   Hallitukselle  jää siis pelivaraa vielä noin 1500 markkaa.
Jäsenyyden  keston  tarkentaminen  ja  liittymisen helpottaminen asetettiin
hallituksen tehtäväksi.


Suomen Amiga-käyttäjät ry:n hallituksen vaali

Hallitukseen  valittiin  sääntöjen  mukaiset  viisi  varsinaista jäsentä ja
viisi varajäsentä.

Varsinaiset jäsenet:
Tomi Jaskari (pj.)
Simo Koivukoski
Janne Pikkarainen
Janne Sirén (vpj.)
Veli-Matti Vuorensyrjä

Varajäsenet:
Timo Kemppaala
Harri Laitinen
Valtteri Murto
Marko Raina
Tapani Tanskanen

Valittiin myös tilintarkastaja ja hänelle yksi varamies.

Tilintarkastaja: Janne Lardot
Varamies: Tom Kajaslampi


Muut esille tulevat asiat

Amphibia nousi jälleen kerran keskustelunaiheeksi.  Todettiin, ettei anneta
sen   häiritä  muuta  toimintaa  ja  toteutetaan  joskus  jos  toteutetaan.
Selvitettiin  myös  kokouskävijöiden keskuudessa kutsujen tavoittavuutta ja
huomattiin,  että  vain harva oli paikalla postitse saamansa kutsun vuoksi,
mikä    selittynee    pääasiassa    elektronisen   median   nopeudella   ja
osoiterekisterimme  ikääntymisellä.   Elektroniset  kutsut näyttelevät siis
tärkeää roolia jatkossakin.


Kokouksen päättäminen

Kokous päätettiin kello 16.58. 

Tomi Jaskari   Janne Sirén
puheenjohtaja  sihteeri

  
Pöytäkirjan tarkastus

Olemme tarkistaneet pöytäkirjan ja todenneet sen vastaavan kokouksen
kulkua. 

Harri Laitinen         Simo Tuominen
pöytäkirjantarkastaja  pöytäkirjantarkastaja


Liitteet

Liite 1 - Osallistujat

Seuraavat  nimet  on  kerätty  Saku  97  -osallistujakyselyn  vastauksista.
Varsinaisessa kokouksessa ei kiertänyt nimilistaa.

Aki  Hiltunen,  Aki Laukkanen, Antti Myllys, Antti Tuominen, Bengt Wikberg,
Harri  Laitinen,  Henrik Petäjistö, Henry Vistbacka, Ilkka Lehtoranta, Jani
Höglund, Janne Jalkanen, Janne Jusula, Janne Kivilahti, Janne Lardot, Janne
Pikkarainen,   Janne   Sirén,   Jari   Karjalainen,  Jarmo  Salminen,  Joni
Lapilainen, Juha Mäkinen, Juha-Pekka Ikäheimo, Juhana Uuttu, Juhani Polkko,
Jukka  Aho,  Jukka Autio, Jukka Merikanto, Jukka Piispanen, Kasse Korhonen,
Marco  Grönberg,  Markku  Uutela, Marko Raina, Markus Castrén, Mika Müller,
Mikko  Pynnönen,  Oliver  Kruusi,  Olli-Pekka Kaikuaho, Oskari Raunio, Pasi
Tukiainen,  Paula-Christiina Wirtanen, Petrus Kimpimäki, Risto Mäki-Petäys,
Risto  Räikkä,  Sampo  Kytömäki,  Simo  Koivukoski,  Simo  Tuominen, Tapani
Tanskanen,  Tarmo  Hattunen,  Teemu  Kärkkäinen,  Teemu  Toivola,  Teppo E.
Ahonen,  Tero  Virolainen,  Timo  Kemppaala, Timo Sievänen, Tom Kajaslampi,
Tomi Heikkilä, Tomi Jaskari, Tuomas Hokka, Valtteri Murto ja Ville Sarell.


Liite 2 - Kokouskutsu ja esityslista

Tervetuloa   Saku   97   -tapahtumaan   ja   Suomen   Amiga-käyttäjät  ry:n
vuosikokoukseen!    Lauantaina   27.   syyskuuta  järjestetään  tiedekeskus
Heurekassa,  Vantaalla  Suomen  Amiga-käyttäjät ry:n neljäs yhdistyskokous.
Tällä  kertaa  olemme  järjestäneet  ohjelmaa  koko  päiväksi ja toivotamme
tervetulleiksi jäsenten lisäksi muutkin amigistit!

Ohjelmassa    on    mm.     Amiga-uutuuksien    esittelyä    (esim.    uusi
vaihtoehtokäyttöjärjestelmä       pOS       PreRelease       tositoimissa),
linkkipelikilpailu  ja  palkintoja,  sekä  mahdollisuus  tavata yhdistyksen
aktiiviporukkaa  ja muita amigisteja.  Alustavasti mukaan on ilmoittautunut
myös  kolme  jälleenmyyjää,  joten  nyt  on  erinomainen tilaisuus tutustua
Amiga-tuotteisiin muutenkin kuin postimyyntihinnaston välityksellä!

Tapahtuma  alkaa  kello  11.00  ja  vuosikokous kello 15.00, joten paikalle
kannattaa tulla jo puolen päivän aikaan.  Samalla voit halutessasi tutustua
myös  Heurekan  näyttelyihin  *.  Saku 97 päättyy Heurekan sulkiessa ovensa
kello  18.00.   Paikka  on sama kuin yhdistyksen aikaisemmilla kokouksilla.
Heureka  sijaitsee  Vantaan  Tikkurilassa  ja löytyy HPY:n puhelinluettelon
karttasivulta  46  ruudusta  86/57.   Tilaisuus järjestetään tiedekeskuksen
ryhmätyötilassa, jonne et tarvitse lippua, käynti sinne on vaatenaulakoiden
ja lipunmyynnin välistä.

Vuosikokous   noudattaa   mahdollisimman  tarkoin  seuraavaa  esityslistaa.
Paikan   päällä  jaetaan  tarkempaa  materiaalia  kokouksen  ohjelmasta  ja
tarkennuksista esityslistaan.

1. Kokouksen avaaminen.
2. Valitaan kokouksen puheenjohtaja, sihteeri, kaksi pöytäkirjantarkastajaa
   ja tarvittaessa kaksi ääntenlaskijaa.
3. Todetaan kokouksen laillisuus ja päätösvaltaisuus.
4. Hyväksytään kokouksen työjärjestys.
5. Esitetään tilinpäätös, vuosikertomus ja tilintarkastajien lausunto.
6. Päätetään tilinpäätöksen vahvistamisesta ja vastuuvapauden
   myöntämisestä.
7. Vahvistetaan toimintasuunnitelma, tulo- ja menoarvio sekä liittymis- ja
   jäsenmaksun suuruus.
8. Valitaan hallituksen puheenjohtaja ja muut jäsenet.
9. Valitaan tilintarkastaja ja hänelle yksi (1) varamies, tilintarkastajan
   toimikausi on 1.10 - 30.9.
10. Muut esille tulevat asiat.
11. Kokouksen päättäminen.

Viimeisimmät  tiedot  vuosikokouksesta  ja  Saku  97  -tapahtumasta  löydät
yhdistyksen   kotisivuilta   Internetistä  (http://batman.jytol.fi/~saku/).
Sähköpostitse lisätietoja saa Janne Siréniltä (siren@mikrobitti.fi).

Tule mukaan ja tuo myös ystäväsi, sisäänpääsy on ilmainen! 

Tomi Jaskari   Janne Sirén
puheenjohtaja  hallituksen jäsen
 
*)  Heurekan  näyttelyn ja Verne-teatterin yhteislipun hinta on 75 markkaa.
Opiskelijat,  eläkeläiset  ja lapset pääsevät sisään 45 markalla.  Heurekan
ohjelmasta  saa  lisätietoa  Internetistä osoitteesta http://www.heureka.fi
tai puhelimitse numerosta (09) 85799.

14. syyskuuta, 1997 


Liite 3 - Yhdistyksen tilikaudet

Tilikausi 1:

   | Kuukausi  |  tulot| menot|jäsenm|kotii|lahj|tili|pank|kokou|hal|sihteer|
---|-----------|-------|------|------|-----|----|----|----|-----|---|-------|
1  |  loka'94  |    120|    40|   120|    0|   0|  40|   0|    0|  0|      0|
---|-----------|-------|------|------|-----|----|----|----|-----|---|-------|
2  | marras'94 |    420|    46|   420|    0|   0|  40|   6|    0|  0|      0|
---|-----------|-------|------|------|-----|----|----|----|-----|---|-------|
3  | joulu'94  |  1,420|    61| 1,380|    0|  40|  40|  21|    0|  0|      0|
---|-----------|-------|------|------|-----|----|----|----|-----|---|-------|
4  | tammi'95  |    320|   109|   240|   80|   0|  40|  69|    0|  0|      0|
---|-----------|-------|------|------|-----|----|----|----|-----|---|-------|
5  | helmi'95  |    400|    52|   240|  160|   0|  40|  12|    0|  0|      0|
---|-----------|-------|------|------|-----|----|----|----|-----|---|-------|
6  | maalis'95 |    300|   252|   180|  120|   0|  40|  12|    0|  0|    200|
---|-----------|-------|------|------|-----|----|----|----|-----|---|-------|
7  | huhti'95  |      0|   749|     0|    0|   0|  40|   9|  700|  0|      0|
---|-----------|-------|------|------|-----|----|----|----|-----|---|-------|
8  | touko'95  |    400|   241|   240|  160|   0|  40|   0|    0|  0|    201|
---|-----------|-------|------|------|-----|----|----|----|-----|---|-------|
9  |  kesä'95  |    205|    52|   120|   80|   5|  40|  12|    0|  0|      0|
---|-----------|-------|------|------|-----|----|----|----|-----|---|-------|
10 |  hein'95  |    409|    49|   240|  160|   9|  40|   9|    0|  0|      0|
---|-----------|-------|------|------|-----|----|----|----|-----|---|-------|
11 |  elo'95   |    200|    55|   120|   80|   0|  40|  15|    0|  0|      0|
---|-----------|-------|------|------|-----|----|----|----|-----|---|-------|
12 |  syys'95  |  1,200|    46|   720|  480|   0|  40|   6|    0|  0|      0|
===|===========|=======|======|======|=====|====|====|====|=====|===|=======|
   |           |  5,394| 1,752| 4,020|1,320|  54| 480| 171|  700|  0|    401|

Tilikausi 2:

   | Kuukausi  |  tulot| menot|jäsenmaks|kotii|lahj|tili|pank|koko|halli|siht|
---|-----------|-------|------|---------|-----|----|----|----|----|-----|----|
1  |  loka'95  |    109|   745|        0|    9| 100|  40|   9| 696|    0|   0|
---|-----------|-------|------|---------|-----|----|----|----|----|-----|----|
2  | marras'95 |    240|    46|      120|  120|   0|  40|   6|   0|    0|   0|
---|-----------|-------|------|---------|-----|----|----|----|----|-----|----|
3  | joulu'95  |    360|   546|      180|  180|   0|  40|   6|   0|    0| 500|
---|-----------|-------|------|---------|-----|----|----|----|----|-----|----|
4  | tammi'96  |  2,582|   949|    1,860|  720|   2|  40|   9|   0|  900|   0|
---|-----------|-------|------|---------|-----|----|----|----|----|-----|----|
5  | helmi'96  |  1,100| 4,014|      600|  300| 200|  21|  18|   0|3,810| 165|
---|-----------|-------|------|---------|-----|----|----|----|----|-----|----|
6  | maalis'96 |    670|   555|      540|  130|   0|  40|  15|   0|  500|   0|
---|-----------|-------|------|---------|-----|----|----|----|----|-----|----|
7  | huhti'96  |    180|    70|      120|   60|   0|  40|  30|   0|    0|   0|
---|-----------|-------|------|---------|-----|----|----|----|----|-----|----|
8  | touko'96  |     60|    51|       60|    0|   0|  40|  11|   0|    0|   0|
---|-----------|-------|------|---------|-----|----|----|----|----|-----|----|
9  |  kesä'96  |    120|    50|      120|    0|   0|  40|  10|   0|    0|   0|
---|-----------|-------|------|---------|-----|----|----|----|----|-----|----|
10 | heinä'96  |    180|    53|      120|   60|   0|  40|  13|   0|    0|   0|
---|-----------|-------|------|---------|-----|----|----|----|----|-----|----|
11 |  elo'96   |      0|    53|        0|    0|   0|  40|  13|   0|    0|   0|
---|-----------|-------|------|---------|-----|----|----|----|----|-----|----|
12 |  syys'96  |      0|    40|        0|    0|   0|  40|   0|   0|    0|   0|
===|===========|=======|======|=========|=====|====|====|====|====|=====|====|
   |           |  5,601| 7,172|    3,720|1,579| 302| 461| 140| 696|5,210| 665|

Tilikausi 3:

   |    Kuukausi    |     tulot|     menot| jäsenili|til|ksut|   viite|kokousk
---|----------------|----------|----------|---------|---|----|--------|-------
1  |    loka'96     |         0|        40|         |   |  40|        |       
---|----------------|----------|----------|---------|---|----|--------|-------
2  |   marras'96    |         0|        40|         |   |  40|        |       
---|----------------|----------|----------|---------|---|----|--------|-------
3  |    joulu'96    |         0|        40|         |   |  40|        |       
---|----------------|----------|----------|---------|---|----|--------|-------
4  |    tammi'97    |         0|        40|         |   |  40|        |       
---|----------------|----------|----------|---------|---|----|--------|-------
5  |    helmi'97    |        60|        40|       60|   |  40|        |       
---|----------------|----------|----------|---------|---|----|--------|-------
6  |   maalis'97    |         0|        50|         |   |  40|   10.00|       
---|----------------|----------|----------|---------|---|----|--------|-------
7  |    huhti'97    |        60|        40|       60|   |  40|        |       
---|----------------|----------|----------|---------|---|----|--------|-------
8  |    touko'97    |         0|        50|         |   |  40|   10.00|       
---|----------------|----------|----------|---------|---|----|--------|-------
9  |    kesä'97     |       400|       540|      400|   |  40|        |       
---|----------------|----------|----------|---------|---|----|--------|-------
10 |    heinä'97    |       150|        54|      100| 50|  40|   13.75|       
---|----------------|----------|----------|---------|---|----|--------|-------
11 |     elo'97     |         0|        53|         |   |  40|   13.00|       
---|----------------|----------|----------|---------|---|----|--------|-------
12 |    syys'97     |      1300|       740|     1000|300|  40|        |   700
===|================|==========|==========|=========|===|====|========|=======
   |                |      1970|     1,727|         |   |    |        |       
@endnode
@node halko "Hallitus kokoontui"
<=========================================================================>
 @{b}Suomen Amiga-käyttäjät ry:n hallituksen kokous@{ub}
 @{i}Janne Pikkarainen @{ui}
<=========================================================================>

Kokoonnuimme   Suomen  Amiga-käyttäjät  ry:n  hallituksen  jäsenten  kanssa
pohtimaan  Sakuun  liittyviä  asioita.   Tomi  Jaskari, Janne Siren, Tapani
Tanskanen,  Janne  Pikkarainen, Simo Koivukoski ja Valtteri Murto vaelsivat
sateisena    syysiltana,   maanantaina   10.11.1997,   Espoon   keskuksessa
sijaitsevaan  kerhohuonetilaan  juttelemaan  mukavia  kolajuoman ja keksien
parissa.   Seuraavassa  lyhyt  tiivistelmä  siitä,  mitä  päätimme  ja mitä
puhuimme.

Sakun  jäsenyyttä  selkiytetään  jatkossa.   Jäsenyys  kestää aina kyseisen
jäsenyysvuoden     loppuun     maksuajankohdasta     riippumatta.      Myös
kotiinkantomaksu   Saku-lehdistä  on  voimassa  vain  sen  vuoden  loppuun.
Välittömästi   vuosikokouksen   jälkeen   voi   maksaa   seuraavan   vuoden
jäsenmaksun, mutta se ei kuitenkaan oikeuta kuluvan vuoden jäsenyyteen.

Tulevaisuudessa     Saku-lehti    siirtynee    HTML-muotoon.     Nykyisessä
lehtienginessä  on  toki oma ainutlaatuinen tunnelmansa, mutta sen tekniset
rajoitukset  tulevat  väistämättä  vastaan.   HTML  poistaa  meiltä  useita
vatsahaavan aiheita, kuten kuvien värimäärärajoituksen sekä tilaongelmat.

Tilaamme  yhdistykselle  oman  Back For The Future Amiga -julisteen suoraan
Amiga  Internationalilta.  Juliste on tarkoitettu käytettäväksi yhdistyksen
tapahtumissa,  kuten  Saku 98:ssa.  Näin tuemme samalla pienellä panoksella
Amigan emoyhtiön toimintaa.

Saku  97  oli  menestys.  Sen innoittamana tulee myös Saku 98.  Paikkana on
Tiedekeskus Heureka, ajankohtana huhti-toukokuu.  Saku 98 tulee sisältämään
amigisteille  kaikkea  enemmän  ja  suurempana  kuin  Saku 97.  Tarkemmasta
sisällöstä tietoa kunhan tapahtuma on lähempänä.

                                   * * *

Kiitokset  Janne Pikkaraiselle maksuttomien kerhotilojen järjestämisestä ja
Janne   Sirenille   keksi-  ja  limsatarjoilusta.   Yhdistyksen  varoja  ei
hallituksen  huveihin  haaskattu,  vaan  pyrimme keskittämään taloudelliset
voimavaramme  entistä  näkyvämpään  toimintaan  -  auta sinäkin liittymällä
jäseneksi!
@endnode
@node toilo "Toimittaja lomalla"
<=========================================================================>
 @{b}Päätoimittaja lomalla@{ub}

<=========================================================================>

Esa  Heikkinen oli perhekiireidensä vuoksi estynyt toimittamaan Saku-lehden
numeroa 23.  Esa jatkaa kuitenkin lehden päätoimittajana, joten kaikki uusi
materiaali  tulee  edelleen  lähettää  hänelle.  Siirsimme seuraavan lehden
julkaisuajankohdan  vasta  seuraavan  vuoden maaliskuulle, jotta kiireet ja
mahdolliset  uudet  järjestelyt ehditään selvittää.  Tämän numeron toimitti
"kokemuksen  tuomalla  rutiinilla"  Sakun  edellinen  päätoimittaja,  Janne
Siren.

Janne  on  samalla  päivittänyt levyke-Sakun koodia.  Suurimmat uudistukset
ovat   sisällysluettelon   hallinta  näppäimistöltä  ja  reilusti  nopeampi
toiminta.   Nopeudesta  huolehtivat  älykkäämpi  kuvacache  ja sivuindeksi,
jonka  avulla suurenkin artikkelin sivunvaihdosta suoriudutaan vakioajassa.
Muita    parannuksia    ovat    käyttäjäystävällisempi   hyppytoiminto   ja
varmatoimisemmat virhetarkistukset.
@endnode
@node liity "Liity jäseneksi!"
<=========================================================================>
 @{b}Liity Suomen Amiga-käyttäjät ry:n jäseneksi!@{ub}
 @{i}Tomi Jaskari, Janne Siren - Kuva: Janne Siren @{ui}
<=========================================================================>

Suomen  Amiga-käyttäjät  ry:n  jäsenenä  tuet  arvokasta  toimintaa  maamme
Amiga-markkinoiden   elävöittämisessä.    Syyskuussa  järjestetty  Saku  97
-tapahtuma  on  esimerkki tavasta, jolla yhdistyksen varoja voidaan käyttää
yhteiseksi  hyväksi.   Yhdistyksen  jäsenenä  voit myös eri maksusta tilata
Saku-lehden  kotiin  levykkeellä  jäsenvuoden ajaksi.  Työn alla on lisäksi
jäsenetuja, joilla jäsenet saavat Amiga-yrityksistä alennusta.

Keväällä  järjestettävän  Saku  98  -tapahtuman  laajuus  riippuu  paljolti
jäsenmaksujen  määrästä, sillä pelkällä hyvällä tahdolla ei tilojen vuokria
makseta.     Emme    myöskään    haluaisi   karkottaa   ketään   pyytämällä
sisäänpääsymaksua,  vaan  mielestämme  on  Amigan  kannalta  parasta,  että
kaikilla  on  mahdollisuus  tulla ilmaiseksi katsomaan, mihin lempikoneemme
pystyy!   Liittymällä  jäseneksi  olet  konkreettisesti avuksi ja saat myös
äänioikeuden yhdistyksen kokouksiin.

Yhdistyksen  jäseneksi liittyminen on nyt erittäin helppoa.  Sinun tarvitse
vain  astella lähimpään pankkiin tai maksuautomaattiin ja maksaa jäsenmaksu
yhdistyksen   pankkitilille.    Jäsenmaksu  on  vuosikokouksen  päätöksellä
vuodelle  1998  viisikymmentä  (50)  markkaa  ja jäsenyys voimassa kyseisen
vuoden   loppuun.    Jos  lisäksi  haluat  vuoden  1998  aikana  ilmestyvät
Saku-lehdet   postitse   kotiin,   maksa   toinen   viisikymppiä   (50  mk)
kotiinkantomaksua, eli yhteensä sata (100) markkaa.

Suomen Amiga-käyttäjät ry:n pankkitilin numero on vanha tuttu:

Merita Vantaa-Koivukylä 150630-100355

Lisäksi pankkisiirtolomakkeeseen tulee viitenumeroksi merkitä:

1998 108

Näin  tiedämme  kyseessä  olevan vuoden 1998 jäsenmaksun.  Jos haluat vielä
maksaa  vuoden  1997  jäsenmaksun  (myös 50 markkaa), käytä sen maksamiseen
viitettä 1997 109.

Jotta   jäsenyys   astuisi  voimaan,  tarvitsemme  myös  jäsenen  nimen  ja
yhteystiedot.  Kirjoita siis pankkisiirtolomakkeen viestilaatikkoon nimesi,
osoitteesi ja mahdollisesti puhelinnumerosi sekä sähköpostiosoitteesi.

Seuraavassa  on  esimerkki asianmukaisesti täytetystä tilisiirtolomakkeesta
maksettaessa vuoden 1998 jäsenmaksua:

 @{" Kuva " system "SAKUVIEW Kuvat/Jäseneksi.IFF <>NIL:"}

Tervetuloa mukaan Suomen Amiga-käyttäjät ry:n toimintaan!

                                   * * *

Jos   jäsenmaksun   lisäksi   haluat   vielä   tukea  Saku  98  -tapahtumaa
rahallisesti,  voit  maksaa  haluamasi  summan  viitteellä  1998 205.  Muut
lahjoitukset  viitteellä  1900  002.   Käytäthän aina viitteitä maksaessasi
rahaa   yhdistyksen   tilille,   sillä  viitteettömistä  maksusuorituksista
yhdistys joutuu maksamaan palvelumaksua.  Jos viitenumeroiden suhteen tulee
kysyttävää, puheenjohtajamme Tomi Jaskari (tmjj@iki.fi) neuvoo mielellään.
@endnode
@node uutis "Uutiset"
<=========================================================================>
 @{b}Uutiset@{ub}
 @{i}Anu Seilonen @{ui}
<=========================================================================>

@{b}Computer '97 - ei suuria uutisia, mutta paljon muuta@{ub}

(Janne Siren)

Alkujaan  World of Commodoren nimellä kulkeneet Amiga-messut, Computer '97,
järjestettin  14.-16.   marraskuuta Kölnissä Saksassa.  Amiga International
ei tehnyt tapahtumassa suuria julkistuksia, mutta pienempiä vihjeitä Amigan
suunnasta  saatiin.   AmigaOS  3.5  julkaistaan  vuoden  1998 aikana ja sen
jälkeen  uusia  päivityksiä  tulee  vuosittain.   3.5 saattaa tulla uusilla
ROM-piireillä,   mutta   sitä   ei  ole  vielä  lyöty  lukkoon.   Nykyisten
Amiga-mallien hintoja tullaan laskemaan rajusti.

Gateway  2000  on  lupautunut maksamaan Amigan laskuja varsin avokätisesti.
"Gateway  on  pankkimme",  kuten  Amiga  Internationalin  presidentti Petro
Tyschtschenko   asian   ilmaisi.   Rahoitus  sisältää  myös  miljoonaluokan
mainostusbudjetin.    Amigan   kehittelyosastolla   puolestaan   väännetään
parhaillaan  kolmen  vuoden  kehityssuunnitelmaa,  jolla  Amigan teknologia
saadaan  ajan  tasalle  ja  ohi  kilpailijoista.  Computer '97:ssa tarkkoja
tietoja  tämän  suunnitelman sisällöstä ei kuitenkaan herunut, sillä kaikki
asiasta tietävät henkilöt oli vannotettu pitämään suunsa kiinni.

Muutakin  nähtävää  riitti  vuoden suurimmassa Amiga-tapahtumassa:  Cloanto
pyöritti  Amiga  Forever  -emulaattoriaan  kannettavalla PC:llä, eräs Amiga
käytti  PCI-näyttökorttia,  Haage & Partnerilla oli Amigalle PowerPC-versio
Quakesta ja DCE esitteli uusia Amiga-kloonejaan, A5000:ta ja A6000:ta...


@{b}Phase 5:n A1200-PPC-turbot muuttuivat taas!@{ub}

Phase  5  vaihtaa  A1200:n PPC-turbojen ominaisuuksia tiheämmin kuin jotkut
sukkiaan.  Tässä jälleen viimeisimmät tiedot turboista:

Blizzard PowerPC 603e -turbokortti A1200:lle
- PowerPC603e / 160, 200 tai 250 MHz (200 MHz: 280 MIPS, 3.5 SpecFP95)
- paikka 50 MHz:n 68030-prosessorille
- Fast SCSI-II -ohjain
- 2 SIMM-paikkaa, max. 128 Mt
- suora liitäntä BVisionPPC-grafiikkakortille (!)

Blizzard PowerPC 603e+ -turbokortti A1200:lle
- PowerPC603e / 160, 200 tai 250 MHz
- paikka 25-50 MHz:n 68040/68060-prosessorille
- Fast-SCSI-II-ohjain
- 2 SIMM-paikkaa, max. 128 Mt
- suora liitäntä BVisionPPC-grafiikkakortille (!)

BVisionPPC-grafiikkakortista  ei vielä paljon tietoa ole herunut, mutta sen
pitäisi turbojen lailla olla saatavana vuoden loppuun mennessä.  (Phase 5:n
julkaisutahdin  tuntien kaikki kolme tuotetta viivästynevät ensi vuodelle -
puuta  saa toki koputtaa...) BVisionPPC pohjautuu PERMEDIA2-piiriin, ja sen
neljän  megan  näyttömuisti  on  64-bittistä  SGRAM:ia  (max.  800 Mt/sek).
Kortin  pitäisi pystyä mm.  85 Hz:n 1280x1024 true color -tilaan ja 60 Hz:n
1600x1200-tilaan.


@{b}Amiga International jakaa lisenssejä@{ub}

Amiga  International ei ole säästellyt lisenssejä jakaessaan.  Tässä listaa
lisenssin saaneista yrityksistä:

A1200:
Micronik (Saksa)
Intrinsic (UK)
A4000:
Nova Sector (USA)

Amiga OS 3.1:
Software Hut (USA)
Power Computing (UK)
Vesalia Computer (Saksa)

Ohjelmistoja:
Epic Marketing (UK) - Image 3.1 KS ROM
Cloanto (Italia), Amiga Forever -emulaattori

Muuta tavaraa (kuten T-paitoja yms.):
Vidamus (Ruotsi)
Robert Hamilton (USA)
Triple A (Ranska)
Logica (Italia)
Randomize (Kanada)
Amiga Plus (Saksa)

Uutta AmigaOS 3.1 -pohjaista laitteistoa:
Index (UK), Access
DCE GmbH (Saksa)
Quikpak (USA)

Varaosia:
Paxtron (USA)

Lisäksi    A1200-lisenssistä    neuvotellaan    puolalaisen    Elboxin   ja
etelä-afrikkalaisen  Professional  Support  Servicen  kanssa  sekä  uudesta
laitteistolisenssistä yhdysvaltalaisen REC:n kanssa.  Seuraavassa tarkempaa
tietoa muutamista yrityksistä:

* Intrinsic Computer Systems

Intrinsic   Computer   Systems,  yksi  Amigan  johtavista  lisälaajennusten
suunnittelijoista,  on saanut lisenssin käyttää A1200:aa tuotteissaan.  ICS
valmistaa  A1200-pohjaista tornitettua konesarjaa, jota kutsutaan Amigoksi.
Lisenssi  kieltää  ICS:ää käyttämästä Amigan nimeä tuotteissaan ensimmäisen
12 kuukauden aikana.  Koneita on saatavilla monenlaisia:

- Storm: tornitettu A1200
- Cyclone: tornitettu A1200, 68030 50 MHz CPU, 16 tai 32 Mt muistia
- Tornado: tornitettu A1200, 68060 50 MHz CPU, 16 tai 32 Mt muistia
- Hurricane: tornitettu A1200, PPC603e 200 MHz, 16 tai 32 Mt muistia
- kaikkiin on mahdollisuus liittää kiintolevy tai romppuasema

Esimerkki  valmiista kokonaisuudesta voisi olla Hurricane A1200, tornissa 2
Gt   kiintolevy,   16x   romppuasema,  PPC603e  200  MHz,  34  Mt  muistia,
laajennusväylä,  grafiikkakortti ja monitori.  Jokaisen Amigon mukana tulee
joko  kolme  uutta  hyötyohjelmaa  tai kolme uutta peliä, joita Alive Media
Soft on kääntänyt Macintoshilta ja PC:ltä.

Lisätietoja: http://www.centrenet.co.uk/~ics/index.html

* Vidamus Multimedia

Vuonna 1991 perustettu Internetiin, multimediaan ja koulutukseen painottava
ruotsalainen  Vidamus Multimedia -yhtiö sai lisenssin valmistaa ja levittää
Amiga-tarvikkeita.

Posti:
Vidamus Multimedia
Idrottsvagen 3
915 31 Robertsfors
Sverige

Puhelin:    +46-934-553 33
Faksi:      +46-934-554 85
WWW:        http://www.vidamus.se
Sähköposti: info@vidamus.se

* Cloanto

Amiga  Forever  -nimellä  levitettävä  Cloanton Amiga-emulaattori on saanut
virallisen   lisenssin.   Käyttöjärjestelmäversioiden  1.0  -  3.0  lisäksi
lisenssi kattaa Amigan ROMin, Amigan patentit, sanan "Amiga" käytön nimissä
Amiga  Forever  ja Amiga Explorer, "Powered by Amiga" -logon ja kaiken muun
tarvittavan tiedon ja luvat laillisen ja täysin toimivan Amiga-emulaattorin
julkaisemiseksi.

Amiga  Foreveriin  kuuluu  Amiga  Explorer,  uusi  verkko-ohjelmisto Amigan
kytkemiseksi   PC-koneeseen   joko   nollamodeemi-  tai  rinnakkaiskaapelin
(Windows/LapLink/InterLink/Norton)   tai   TCP/IP-linkin   avulla.    Amiga
Explorerin käyttöliittymä on oliopohjainen laajennus Windowsin työpöydälle,
jossa  Amiga  näkyy  verkkokoneena.   Lisäksi  paketissa  tulee  suosittuja
vanhoja  pelejä,  demoja,  muuta  historiallisesti kiinnostavaa materiaalia
(mm.   yksinoikeudella  saatu  ja  aikaisemmin  julkaisematon  Jay  Minerin
haastattelu), Personal Paint ja muuta ohjelmistoa.

Asennuksen pitäisi olla helppoa.  Käyttöjärjestelmän, ROMit ja emulaattorin
sisältävä  romppu  syötetään PC:lle, ja hiiren napin naksautuksella pitäisi
olla  käytössä  täysin  toimiva  Amiga.   UAE-emulaattorin  uuteen versioon
pohjautuva  Amiga  Forever  sisältää mm.  ajurit Picasso 96 -näyttötiloille
(256 väriin asti sekä 16/24-bittiset true color -tilat).

Lopullisessa  versiossa  on  rompulla  tarvittavat  ohjelmistot Amigalle ja
muille  käyttöympäristöille  sekä Amiga-puolen verkko-ohjelmistot sisältävä
levyke  romppuasemattomia  Amigoita  varten.   Windows  NT:n, Windows 9x:n,
DOSin,  Power  Macintoshin  ja  Linuxin  lisäksi tuettavat käyttöympäristöt
ilmoitetaan myöhemmin.

Amiga Foreverin lopullisen version (v2.0) pitäisi olla valmiina tammikuussa
1998.    Hintaa  lienee  119  DEM.   Maistiaisiksi  Cloanto  on  julkaissut
ennakkoversion (v1.0), jota saa 69 DEM:n hintaan.  Ennakkoversiosta puuttuu
Amiga  Explorerin  tuki  rinnakkaisportille  ja TCP/IP-pinolle, Jay Minerin
haastattelun     audio-osuus,     dokumentointi,    verkko-ohjelmistolevyke
(ohjelmisto  on  rompulla), joitakin Workbench-laajennuksia, VESA-ajurit ja
tietenkin  3D  Amiga  Boing  -tarra,  jotka  kaikki  sisältyvät lopulliseen
versioon.

Lisätietoa Cloanton WWW-sivulla: http://www.cloanto.com/amiga/forever/

* DCE GmbH

DCE:n A4000-pohjaisia laitteita tulee saamaan kahtena eri versiona:

A5000:
- CPU 68030/50 MHz
- max. 64 Mt RAM
- normaali PC-näppäimistö
- 1,44 Mt levykeasema
- 1,7 Gt IDE-kiintolevy
- 10x - 24x IDE-romppuasema
- AGA-piiristö
- Scan Doubler
- TV-modulaattori optiona

A6000:
- CPU 68060/50 MHz
- max. 128 Mt RAM
- normaali PC-näppäimistö
- 1,44 Mt levykeasema
- 1,7 Gt IDE-kiintolevy
- 10x - 24x IDE-romppuasema
- AGA-piiristö
- Scan Doubler
- TV-modulaattori optiona

Lisätietoa: http://www.dcecom.de/


@{b}CygnusEd Pro 4 ja Turbocalc 5 julkaistu@{ub}

Stefan  Ossowski's Schatztruhe julkaisi yhteistyössä Bruce Dawsonin ja Olaf
Barthelin  kanssa  uudistetun  ja  päivitetyn  (mm.   bugeja on korjattu ja
ominaisuuksia lisätty) version suositusta Amigan tekstinmuokkausohjelmasta,
CygnusEdistä,  jota  ei  ole enää aikoihin voinut ostaa mistään.  CEd Pro 4
vaatii vähintään AmigaOS 2.04:n ja megan muistia.

TurboCalcin  versio  5.0  näki  myös  päivänvalon.   Uusia ominaisuuksia on
roppakaupalla, muutamana mainittakoon Excelin 5- ja 7-versioiden tuki (voit
ladata  Excelillä  tehtyjä  taulukoita)  ja HTML-tallennus.  Ominaisuuksiin
kannattaa käydä tutustumassa yrityksen kotisivulla, josta molempia ohjelmia
voi   myös   tilata.    Rompulla   on   englannin-,  saksan-,  ranskan-  ja
italiankieliset versiot ohjelmasta.

Stefan Ossowski's Schatztruhe
Gesellschaft für Software mbH
Veronikastr. 33
D-45131 Essen
Germany

WWW:        http://www.schatztruhe.de
Sähköposti: stefano@schatztruhe.de


@{b}HiQ:n Siamese System Alpha-aikaan@{ub}

HiQ:n  kehittämä  Siamese  System  tukee  nyt  Alpha-perustaisia Windows NT
-työasemia.   Siamese  System integroi Windows95/NT-pohjaisen PC:n ja minkä
tahansa  Amigan,  jossa  on  vähintään  68020-prosessori  ja  AmigaOS  3.x,
käytännössä  yhdeksi  koneeksi.   Siamese Systemin ohjelmisto ja laitteisto
antaa  mahdollisuuden  käyttää  yhtä  monitoria,  hiirtä,  näppäimistöä  ja
tulostinta   molemmille  koneille,  ja  kaikki  Windows-koneen  asemat  saa
Amiga-puolella  käyttöön.   Siamese  RTG  -järjestelmän  avulla  voi ohjata
Amigan ruudut Windowsin työpöydälle aina resoluutioon 2048x2048 asti.

Alphoissa  käytettävät  600  MHz:iin yltävät 21164A- ja 21164PC-prosessorit
sekä  Alphan  renderointinopeus  yhdistettynä  Amigan edelleen lyömättömiin
video-ominaisuuksiin  tekevät  Alphoista täydellisen koneen integroitavaksi
Amigan kanssa.

Lisää tietoa Siamese Systemistä:
http://www.siamese.co.uk/

Lisää tietoa Alphasta:
http://www.alpha.digital.com/
http://www.digital.com/semiconductor/amt/fx32/


@{b}Amiga Review jakaantui kahtia - ja kuoli@{ub}

MediaSoft  Magazines  -yhtiön julkaisema englantilainen Amiga Review -lehti
jaettiin    kahtia.     Alkuperäisen    Amiga   Reviewin   piti   keskittyä
Amiga-markkinoiden "vakavampaan" puoleen, kun taas uusi lehti, Amiga Gamer,
olisi   keskittynyt   pelkästään   Amigan  pelipuoleen.   Markkinointi-  ja
mainostusongelmista kärsinyt lehti ei kuitenkaan voittanut ongelmiaan, vaan
lehti lakkautettiin.


@{b}Made For KiDS -kampanjalla ohjelmia lapsille@{ub}

Amiga  on  mainio  kone  lähes  kaikilla  muilla rintamilla, mutta lapsille
suunnattua  ohjelmistoa  sille  ei juuri löydy.  Made For KiDS -kampanjalla
pyritään  parantamaan  tilannetta sekä olemassaolevan käyttäjäkunnan eduksi
että  uusien  Amigoiden  myynninedistämiseksi  PC-voittoisessa  maailmassa.
Kampanjan päätavoitteet ovat:

* Koota yhteen valikoima laadukkaita Amiga-ohjelmia lapsille.
* Tuoda tämä valikoima vapaasti saataville uuteen Aminetin osastoon
  - misc/kids.
* Tukea laadukkaiden lapsille suunnattujen Amiga-ohjelmien käyttöä ja
  kehitystä.
* Varmistaa,  että  uudet PowerPC-Amigat pystyvät kilpailemaan PC-koneiden
  kanssa  kaikilla  rintamilla  -  uusien  Amigoiden täytyy olla koko
  perheen koneita, lapset mukaanlukien.

Kirjoitushetkellä   koossa   on   jo   45  nimekettä  lapsille  suunnattuja
Amiga-ohjelmia.   Lisää  tietoa  ja  auttamistapoja  kampanjan kotisivulla:

http://www.mystcorp.unet.com/madeforkids.html
http://www.mystcorp.u-net.com/mfkids_titlepg.html


@{b}p.OS PreRelease on julkaistu@{ub}

Amigalle     ja     muille     käyttöympäristöille     suunniteltu     uusi
p.OS-käyttöjärjestelmä on lähes valmis.  Ennakkoversiota saa ostaa 49 DEM:n
hintaan  rompulla  tai  korpuilla.   Kaupan  päälle  saa  joukon  demoja ja
ohjelmia,    jotka    demonstroivat   p.OS:n   kykyjä   ja   ominaisuuksia.
Ennakkoversion ostajat saavat lopullisen version alennetulla hinnalla.

Ennakkoversion (romppu) ominaisuuksia:

* tehokas ja mukava workbench, jossa on
- tehtävämanageri
- tehtäväpalkki
- paranneltu drag&drop- ja ikkunointiteknologia
* tehokas p.OS-shell selattavalla historialla ja drag&drop-tuella
* useita komentoja lisäoptioineen DOS:n kontrolloimiseen
* helppokäyttöinen p.OS-tiedostonkäsittelyohjelma
* AmigaDOS-yhteensopiva p.OS-DOS
* WB-pelejä
* fraktaalidemoja
* animaatioiden ja niiden efektien luontia
* kuvannäyttöohjelmia eri formaateille (IFF, JPG, GIF, PNG jne.)
* tekstinnäyttöohjelma
* AmigaGuide-yhteensopiva Guide-tiedostojen näyttöohjelma
* HTML-näyttöohjelma
* UNIX-emulaatio

p.OS PreReleasea levittää
Stefan Ossowski's Schatztruhe GmbH
Veronikastr. 33
45131 Essen
Germany

Puhelin:    +49-201-788778
Faksi:      +49-201-798447
Sähköposti: stefano@schatztruhe.de
WWW:        http://www.schatztruhe.de

p.OS:sta on kuvaruutukaappauksia Saku 97 -erikoisnumerolevykkeellä.


@{b}Amiga Replacement OS (AROS) - 11. betaversio@{ub}

AROS  on  yritys  uudelleenkirjoittaa  AmigaOS 3.1 (40.70 tai uudempi) ANSI
C:llä,  jotta  sen voi portata erilaisille käyttöympäristöille, kuten Intel
x86,  PowerPC,  Alpha, Sparc tai HPPA.  Tavoite on saavuttaa AmigaOS:n teho
joutumatta   kärsimään  laitteistorajoituksista.   Yhteensopivuus  pyritään
säilyttämään,  joten  jos  haluaa Amiga-ohjelmia koneelleen, tarvitsee vain
hankkia sen sorsat ja kääntää se uudelleen.

11. betaversio sisältää seuraavat ominaisuudet:

* lähes täydellinen exec (keskeytykset puuttuvat)
* suurin osa DOSista
* shell DOS-komentojen ajamista varten
* joukko toimivia DOS-komentoja: dir, list, echo, cd jne.
* osittain graphics.library, intuition.library, locale.library, math*
* riittävä Intuition ikkunoiden avaamiseen sekä  IntuiMessages-viestien
  vastaanottamiseen ja prosessoimiseen
* console.device ja toimiva RawKeyConvert()
* useita demoja
* täysin valmiina: icon.library, iffparse.library, utility.library

Lisätietoa:

Aminet: /misc/emu/AROS*
ftp://aros.fh-konstanz.de/pub/aros/
http://aros.fh-konstanz.de/aros/
http://www.lysator.liu.se/amiga/aros/
http://home.worldonline.nl/~ldp/aros/


@{b}Uusi ohjelmistotalo perustettu@{ub}

The  World  Foundry  on  Digital  Anarchy  Softwaren,  Deimos  Designin  ja
Intuition   Softwaren   yhteenliittymä.   Yhtiön  tavoitteena  on  kehittää
Amigalle  korkealaatuisia  pelejä, jotka hyödyntävät Amigan laajennuksia ja
esim.    PPC-turboja.   Yhtiö  aikoo  painottaa  peleissään  pelattavuutta,
ulkonäköä, kokoa ja laajuutta ohjelmallisen tai laitteistollisen taaksepäin
yhteensopivuuden sijaan.  Pelit vaativat vähintään AGA-piiristön ja AmigaOS
3.0:n,   ja   lisäksi  esim.   kiintoleyn,  romppuaseman,  Fast-muistia  ja
turbokortin.   Pelkästään  tai  ensijaisesti  PPC-koneille  tehtäviä pelejä
harkitaan  parhaillaan.   Tällä  hetkellä  kehitettäviä  pelejä ovat Maim &
Mangle ja Explorer 2260.

Perustajajäsenet:

* Chris Page, Digital Anarchy Software
Ohjelmoija, 2D/3D-taiteilija ja mallintaja, Explorer2260:n suunnittelija

* George Hornmoen, Deimos Design
Ohjelmoija, Maim & Manglen suunnittelija

* Ed Collins, Intuition Software
Ohjelmoija, 2D/3D-taiteilija ja mallintaja, Explorer2260:n
apusuunnittelija ja koordinaattori

Vulcan Software Ltd.  on jo ottanut yhtiön suojiinsa.  Explorer2260 ja Maim
&  Mangle  julkaistaan  Vulcanin  tuotemerkillä.   Vulcan innostui kolmikon
lahjakkuudesta,  ja  The World Foundry on mainio lisä Vulcanin "armeijaan",
johon jo ennestään kuuluu 14 ryhmää ja yli 100 henkilöä.

Lisätietoja näiltä WWW-sivuilta: 

The World Foundry           http://www.worldfoundry.home.ml.org/
Digital Anarchy Software    http://www.dasoft.home.ml.org/
Deimos Design               http://www.deimosdesign.home.ml.org/
Intuition Software          http://www.d-n-a.net/users/dnetEFoE/
Vulcan Software Ltd.        http://www.vulcan.co.uk/

Sähköposti: dasoft@zetnet.co.uk

Posti:
The World Foundry
7 St. Mary's Rd.
Glossop,
Derbyshire.
SK13 8DN
England

Puhelin: +44 (0)1457 863864

  
@{b}Vulcan Softwarelta 3D-peli@{ub}

Hard  Target  on  Vulcan  Softwaren  Virtua  Cop  -klooni  Amigalle.   Tämä
täysruudulla  pyörivä  animoitu ja raytrace-hahmot sisältävä 3D-shoot-em-up
vaatii AGA-piiristön, 2 Mt Chip-muistia, 8 Mt Fast-muistia, 4x romppuaseman
ja   tietenkin   nopeat  refleksit.   Julkaisu  on  kaavailtu  ensi  vuoden
alkupuolelle.

Kuvia ja lisätietoa saa Vulcanin kotisivulta: http://www.vulcan.co.uk/


@{b}Picture Manager Professional V4.0 valmis@{ub}

Alun   perin   saksankielisen  Picture  Manager  Professional  -ohjelmiston
englanninkielinen  nelosversio  on  valmis.  Englantilainen BlitterSoft myy
ohjelmaa,   ja   demoversion  voi  noutaa  kokeiltavakseen  joko  yrityksen
kotisivulta   (http://blittersoft.wildnet.co.uk/pmpro.htm)  tai  Aminetistä
(biz/demo/pmpdemo.lha).

PMPro on kaupallinen kuvankortistointiohjelma, jolla voi ladata, käsitellä,
näyttää ja konvertoida SuperView.Libraryn tukemien kuvaformaattien kuvia ja
luoda    kuvistaan    pienoiskuvia   tietokantaa   varten.    Erikoisuutena
mainittakoon  kyky  etsiä  LhA-  ja  LZX-paketeista kuvatiedostoja.  Hintaa
ohjelmalla on n.  50 puntaa.

Lisätietoja: 

Blittersoft
6 Drakes Mews
Crownhill Industry
Milton Keynes, MK8 OER   Puhelin: +44-(0)1908-261466
United Kingdom           Faksi:   +44-(0)1908-261488

WWW:        http://blittersoft.wildnet.co.uk/pmpro.htm
Sähköposti: sales@blittersoft.com


@{b}NewIcons V4.0 julkaistu@{ub}

Oletko kyllästynyt tavallisiin ikoneihin, eikä MagicWB kiinnosta?  NewIcons
on  silloin  kokeilemisen  arvoinen  ratkaisu.   NewIcons tuo työpöydällesi
värikkäitä,  jopa  256-värisiä ikoneja, joiden värit eivät ole riippuvaisia
WB:n väreistä.  Mm.  Scalos ja Directory Opus Magellan tukevat NewIconeja.

Uuden  version  myötä nopeus ja toimivuus ovat parantuneet, ja mukana tulee
32-värinen  ikonisetti.   DefIcons-apuohjelman  avulla  kaikki  ikonittomat
ohjelmat  ja  tiedostot  kiintolevyllä  saavat  virtuaali-ikonin.  DefIcons
tunnistaa yli 100 tiedostotyyppiä.

Muita uusia ominaisuuksia:

* lisää nopeutta ikonien lataamiseen/renderointiin
* mahdollisuus käyttää varjostettuja tai reunustettuja ikonitekstejä
* läpinäkyvät ikonit - ei enää laatikoita tai reunuksia
* taustakuva kuultaa ikonien läpi niitä siirrettäessä
* uudet apuohjelmat kaikkien hakemistoikonien  konvertoimiseksi
  halutunlaiseksi hakemistossa tai osiolla
* ja tietenkin paljon muuta...

Myös  monet kaupalliset ohjelmat tukevat NewIconeja, mm.  Personal Paint 7,
Directory  Opus Magellan, Scalos sekä monet muut kaupalliset, shareware- ja
ilmaisohjelmat.  BlitterSoftin myymissä Micronik-tornitetuissa Amigoissa on
NewIcons valmiiksi asennettuna.

Kaikkein parasta NewIcons-ohjelmistossa on sen hinta:  ohjelma on nimittäin
ilmainen!   Tällä NewIconsin ohjelmoijat haluavat kiittää Amiga-yhteisöä ja
toivovat,  että  NewIconeista  tulisi  tulevien käyttöjärjestelmäversioiden
vakiostandardi.   Ohjelman  voi hakea viralliselta tukisivulta osoitteesta:
http://www.amiganet.org/NewIcons/


@{b}Power Solutions - uusi Amiga-yhtiö@{ub}

Uusi  kanadalainen Amiga-yhtiö, Power Solutions, on tehnyt Chaocityn kanssa
sopimuksen  palkintojakin  voittaneen  Distant  Suns -virtuaaliplanetaarion
maailmanlaajuisesta  levityksestä.   Versio  5.01  on  saatavilla NTSC- tai
PAL-versiona  rompulla  tai  levykkeillä n.  sadan markan hintaan.  Ohjelma
tuntee  noin  10 000 tähteä, galaksia, tähtisumua ja -parvea.  Mukana on 25
kokoruudun ja 200 pienempää kuvaa, jotka näkyvät AGA-koneissa 256-värisinä.
Auringon   ympäri   kiertävät   planeetat,   asteroidit  ja  komeetat  ovat
animoituja.

Lisäksi  Power  Solutions  sai  Gruner Burotechnikiltä Melody-äänikortin ja
Simmfonie-SIMM-adapterin  levitysoikeudet  Pohjois-Amerikassa.   Melody  on
omalla  DPS:llä varustettu 16-bittinen MPEG-äänikortti, joka tulee Zorro II
-väylään   ja   vaatii   AmigaOS   2.04:n  tai  uudemman.   Simmfonie  taas
mahdollistaa   tavallisten  SIMMien  käytön  Amiga  3000:n  pöytäversiossa.
Adapterissa on 2 SIMM-paikkaa (4 tai 8 Mt palikoille, max.  16 Mt yhteensä)
ja  se  kiinnitetään  emolevyn ZIP-muistikantaan.  Tietoa laitteista löytyy
valmistajan kotisivulta:  http://home.pages.de/~kato/

WWW:         http://www.powersolutions.mb.ca
Sähköposti:  info@powersolutions.mb.ca


@{b}Amigalle varaosia@{ub}

Jo  kauan  retuperällä  ollut  Amigan  varaosien  saatavuus  on  vihdoinkin
parantunut.   Varaosia voi nyt tilata A500/600/1200/2000/3000/4000-koneille
suoraan Amiga Internationalin kotisivulta:

Englanniksi: http://www.amiga.de/spare/spare-e.html
Saksaksi:    http://www.amiga.de/spare/spare-d.html 
@endnode
@node min97 "Motorola Inside '97"
<=========================================================================>
 @{b}Motorola Inside '97@{ub}
 @{i}Valtteri Murto @{ui}
<=========================================================================>

 @{" Kuva " system "SAKUVIEW Kuvat/Motorola_1.JPG <>NIL:"}

Motorola  Inside  järjestettiin  28.-30.   kesäkuuta  Lahden  Kasi-salilla.
Kyseessä   oli  nimenomaan  amigisteille  tarkoitettu  tapahtuma,  ja  PC:n
tuominen  oli  ulos jättämisen uhalla kiellettyä.  PC:n omistajat kuitenkin
saivat tulla sisään katselemaan, miten Suomen Amiga-scene pitää hauskaa.


Perjantai, 28. kesäkuuta

Saavuimme  junalla Lahden asemalle noin kello 16.30.  Junamatka oli kulunut
mukavasti junan matkatavaratilassa laitteitamme vahtiessa.  Konduktööreillä
riitti  ihmettelemistä  -  kuka  hullu nyt yhtä Amiga 4000:ta, vahvistinta,
kahta  isoa  kaiutinta,  monta  kassia  ruokaa ja juomia sekä kauheaa kasaa
erinäisiä  johtoja haluaa käsimatkatavarana kuljettaa, mutta mitäpä sitä ei
Amigan  hyväksi  tekisi, sikälikin, kun meitä oli neljä käsiparia tavaroita
kantamassa.

 @{" Kuva " system "SAKUVIEW Kuvat/Motorola_2.JPG <>NIL:"} Motorola Insiden sisäänkäynti oli hyvin piiloitettu.

Noin  kello  17  saavuimme  pienen  haparoinnin jälkeen Kasi-salille, jonka
sisäänkäynti  oli  onnistuttu  piilottamaan  erittäin  mallikkaasti.  Salin
eteiseen  astuttuamme näkymä oli niin päinvastaista, kuin mihin on joutunut
Assemblyillä  tai  vastaavilla  tapahtumilla  tottumaan.   Ei  yhtään  isoa
karvaista  körilästä  tutkimassa  kasseja  eikä  edes ketään radiopuhelimen
kanssa  heilumassa.   Meidät otettiin ystävällisesti vastaan (taisimme olla
ensimmäisten  saapujien  joukossa),  mutta  koska  salin  järjestelyt eivät
olleet vielä täysin valmiita, emme vielä voineet viedä laitteitamme saliin.
Hyvitykseksi   meille   tarjottiin   kahvit.   Päätimme  kuitenkin  käyttää
tilanteen  hyväksi  ja  pistäydyimme viereiseen S-Marketiin viimeistelemään
ostoksia.   Kuka  sitä  selviäisi  ilman  kuutta  litraa  Pepsiä kokonaisen
viikonlopun?

Hieman   yli   kuuden  ovet  viimein  avattiin,  ja  saimme  alkaa  siirtää
laitteitamme  salin puolelle.  Haalimme käyttöömme pöydän salin keskiosasta
muiden  keskittyessä  hieman  syrjäisempien alueiden valloittamiseen.  Yksi
haittapuoli  keskipöydässä  oli:  sinne ei ollut vedetty sähköjä ollenkaan.
Jatkojohto  löytyi  pienen  etsinnän  jälkeen  johtokasasta, joten siitäkin
ongelmasta  selvisimme  -  tosin  vain  huomataksemme,  että pistoke, johon
jatkojohto  oli  tarkoitus  liittää,  oli suojamaadoittamatonta mallia, kun
taas  jatkojohdon  liitin  oli  suojamaadoitettu.   Pienen  puukkotaiteilun
jälkeen  tästäkin  selvittiin, ja saimme koneet kiinni.  Kaikki toimi kuten
pitikin, joten ei muuta kuin menoksi.  Alueen keskellä oleminen näytti myös
keräävän  paljon ihmisiä pöytämme ympärille.  Yhtenä syynä kuitenkin olivat
ylivoimaisesti parhaat näkymät screenille.

Perjantai-iltana  kaikki  olivat  vielä hyvissä ruumiin ja sielun voimissa,
joten  monet  viettivät aikaansa tulijuomia nauttien, mikä näin pienemmillä
scene-juhlilla   taitaa   päällimmäisenä  tarkoituksena  ollakin.   Ainoina
kilpailuina  olivat  Fast Graphix Competition ja Worms DC -kilpa.  Musiikki
soi  koko  yön,  ja  ylivoimaisesti soitetuin kappale oli Sash!:n silloinen
tuore hitti Ecuador.  Juhlintaa kestikin sitten aamuun saakka, jolloin meno
kirjaimellisesti  lässähti,  kuten  kovasti juhlitun yön jälkeen yleensä on
tapana käydä.


Lauantai, 29. kesäkuuta

Lauantaina  ensimmäisten Amiga-kilpailujen oli tarkoitus alkaa vasta 20.00,
joten  aamupäivän  ainoaksi  kilpailuksi  jäi  levykkeen heitto.  Kilpailun
tarkoituksena  oli  heittää  levyke  mahdollisimman lähelle kymmenen metrin
päässä sijaitsevaa pulloa.  Mielenkiinto kilpailuun kuitenkin haihtui erään
selvästikin   lajia   harjoitelleen   henkilön   heitettyä  koko  kilpailun
ensimmäisellä  heitolla  levykkeen vain 10 cm päähän pullosta.  Voittajasta
ei  ollut  epäselvyyttä,  varsinkaan kun huonoimpien heittojen mittaamiseen
mittanauha ei edes riittänyt...

Levykkeen  heiton  jälkeen  ei  siis  ollut  mitään  ohjelmassa ennen illan
kilpailuja,  ja se kyllä näkyi.  Suurin osa ihmisistä joko nukkui, puuhaili
koneensa  kanssa  tai  oli  poistunut  kaupungille.   Party-paikka vaikutti
enemmänkin   hautausmaalta,  kunnes  kello  18  aikoihin  ihmiset  alkoivat
palailla  takaisin,  ja  edellisiltaa  muistuttanut  meno  alkoi  taas jopa
entistäkin railakkaampana.

Musiikkikilvan  oli  tarkoitus alkaa kello 21, mutta erinäisistä teknisistä
syistä se alkoi vasta puolenyön aikoihin eli melkein kolme tuntia myöhässä!
Tämä   ei  selvästikään  menoa  haitannut,  sillä  onhan  moiseen  jokainen
partyillä  kävijä tottunut.  Kilpailua kuitenkin kannatti odottaa, sillä se
oli  suhteessa muihin vastaaviin kilpailuihin selvästi laadukkain, kun taas
demot   ja  introt  olivat  lähinnä  nopeasti  tehtyjä  kyhäelmiä.   Kompot
loppuivat  noin  puoli  kahdelta,  jonka jälkeen suurin osa väestä oli niin
väsynyttä,  että  meno  hyytyi  jälleen.  Jotkut sankarit sentään soittivat
musiikkia   läpi  yön,  mutta  nukkumapaikka  oli  selvästi  täydempi  kuin
edellisenä  yönä.  Nukkumista tosin häiritsi erään selvästikin harmistuneen
kovaäänisen   amigistin   saapuminen  paikalle  valittelemaan  kaiuttimensa
hajoamista.  :-)

Nukkumispaikka  oli  heti  sisäänkäynnin vieressä sijainnut suurehko parvi,
jonka  koko  oli  varovasti  arvioiden noin 100 neliötä.  Ensimmäisenä yönä
nukkujia  oli  parhaimmillaan  5-6,  sillä tila oli alun perin varattu vain
organisaattoreille.     Toisena    yönä   paikka   kuitenkin   vapautettiin
nukkumiseen, ja silloin nukkujia olikin jo toistakymmentä.

Yleensä  tämän  kaltaisissa  raporteissa  on tapana haukkua organisaattorit
lähimpään  maan  rakoon,  mutta en keksi heistä pahaa sanottavaa, en sitten
millään.   Järjestäjät  jaksoivat  koko  partyjen  ajan  olla vastailemassa
kysymyksiin,  ja  kanttiiniakin  pidettiin  koko  tapahtuman  ajan tauotta.
Lisäksi  saliin  johtavalla  ovella  oli vaihteleva määrä "järjestysmiehiä"
tarkistamassa  sisäänmenijöiden  rannekkeita.   Juhlien  edetessä ovella ei
kuitenkaan  enää  ketään  näkynyt.   Minkäänlaisia  ulkopuolisia henkilöitä
paikalle ei kuitenkaan tästä huolimatta saapunut.

 @{" Kuva " system "SAKUVIEW Kuvat/Motorola_3.JPG <>NIL:"} Organisaattoreita vahtivuorossa sisäänkäynnin luona.

Paikalla  oli  uuni, jossa saatoi lämmittää ruokiaan, ja kun suihkutilaa ei
muuten löytynyt, sellainen tehtiin pyörätuoli-WC:hen.  Perinteenä kuitenkin
on,   että   järjestäjistä   pitää   valittaa,   joten  SIDien  soittamisen
volume-nappula kaakossa voisi ensi kerralla jättää väliin.  :-)


Sunnuntai, 30. kesäkuuta

Viimeisenä  päivänä  oli jäljellä palkintojen jako ja paikalta poistuminen.
Jos  joku  oli  vielä  kuvitellut  olevansa  "demotapahtumassa", niin tässä
vaiheessa käsitykset muuttuivat lopullisesti.  Kunkin kilpailun voittajalle
annettiin 50 markkaa kolikoina muovimukissa, ja esimerkiksi demokilpailussa
kolmanneksi  tullut  Artificial  Peoplen  demo "Juusto" palkittiin pullolla
keltaista  Jaffaa.   Tämähän  ei  kuitenkaan  ketään haitannut, sillä tänne
tuskin  kukaan  oli  tullut  rahaa  tienaamaan.   Tänne  oli tultu pitämään
hauskaa.

Edessä  oli  enää  junamatka  takaisin  Helsinkiin.   Se  olikin menomatkaa
mutkikkaampi,  koska  kantajia  oli  enää  kahden  käsiparin verran.  Tällä
kertaa  kuitenkin  pääsimme jopa istumaan junassa, ja kaksi tuntia kestänyt
matka  joka  ikisellä  pienimmänkin  tuppukylän  seisakkeella pysähtyneellä
paikallisjunalla   kului   lähinnä   muistellessa  hauskoja  tapahtumia  ja
sanomisia  partyiltä  sekä  katsellessa  Ren  & Stimpyä videokameran tuuman
kokoiselta näytöltä.  :-)

Motorola  Inside  97:ssa  kävi  noi  80  rannekkeen ostanutta vierasta sekä
erinäinen  määrä  paikalla  piipahtaneita  naisia  ja parkkipaikalla leiriä
pitäneitä  scene-ihmisiä.   Yksi  ennätyskin  kävijöiden  suhteen partyillä
rikottiin,   nimittäin  missään  vierailemistani  partyistä  ei  ole  ollut
suhteessa  niin  paljon naispuolisia kävijöitä kuin MI97:ssa.  Koska naisia
oli  parhaimmillaan paikalla toistakymmentä, saadaan naisten osuudeksi noin
15  %,  kun  se  Assemblyillä  ja muissa isommissa tapahtumissa on muutaman
prosentin luokkaa.

Paikalla  vallitsi  koko  ajan  ystävällinen  tunnelma, ja kaikki tuntuivat
olevan  kuin  samaa  perhettä. Minkäänlaisia konesotia ei tarvinnut pelätä,
eikä paikalla ollut yhtään koko ajan Dukea pelaavaa loista.


Hämäriä muistikuvia

Tällaiset sanonnat jäivät päällimmäisenä mieleen partyiltä:

Pääorganisaattori  Claustro  palkintojenjakotilaisuudessa:  "...ja Jormasit
voivat sitten maksaa sisäänpääsymaksunsa poistuessaan partypaikalta..."

Monista  muiden  partyjen  raporteista  on voinut lukea, että olipas tyhmää
jne.

Nimeltämainitsematon  henkilö  Motorola Inside '97 -liveraportissa:  "Lisää
Amika-partyjä  kansalle,  joka  pimeässä vaeltaa!  loppukommetti:  MOTOROLA
INSIDE '97 RULETTI"

Paikanpäällä  kirjoitettiin  myös  täysin painokelvotonta tekstiä sisältävä
live-raportti,  jota  edellä  mainituista  syistä  ei  tähän  laiteta.  Jos
kuitenkin  tunnet  itsesi rohkeaksi, käy ihmeessä lukemassa se Internetissä
osoitteessa    www.sci.fi/~rajis/motorola.html.     Katsasta   myös   Janne
Pikkaraisen  Motorola  Inside  -raportti ja tapahtuman kilpailujen tulokset
Saku 97 -erikoisnumerosta!

Organisaattorit  ovat  myös  kertoneet, että Motorola Inside '98 on tulossa
kutakuinkin samaan aikaan kuin tänä vuonna, joten...
@endnode
@node rc5ki "RC5-kilpailu"
<=========================================================================>
 @{b}RC5 - Kaikki joukolla avaimia särkemään@{ub}
 @{i}Janne Jalkanen @{ui}
<=========================================================================>

Haluatko SINÄ edistää Amigan mainetta?

Kyllä,  juuri  sinä,  joka  luet tätä juuri nyt.  Oletko koskaan miettinyt,
mitä  tietokoneesi  tekee  silloin,  kun  itse  et tee sillä mitään?  Aivan
oikein,  se  ei  tee  yhtikäs  mitään.   Nyt sinulla on tilaisuus valjastaa
koneesi tuottavaan toimintaan ja käyttää nuo kaikki ylimääräiset CPU-jaksot
tärkeään tehtävään:  salakirjoituksen murtamiseen.

Yhdysvaltalainen turvallisuusyritys RSA (http://www.rsa.com) julisti vuoden
alussa  kilpailun,  jossa  annettiin  sarja  salakirjoitettuja  viestejä ja
palkinnoksi  salakirjoituksen  murtamisesta  luvattiin  10,000 Yhdysvaltain
dollaria  (noin  50  000 mk).  Muutama salakirjoitusviesti on jo ratkennut,
mutta niinsanottu RC5-64-kryptaus on vielä murtamatta.

Koska  RC5-menetelmässä  ei ole tunnettuja heikkoja kohtia, on eräs joukkio
Yhdysvalloissa  päättänyt  alkaa  kokeilla  järjestelmällisesti joka ikistä
mahdollista   avainta   (joita   on   2^64  eli  noin  18446744073709551616
kappaletta).   Tämä  veisi  Amigaltasi noin 47207543040 tuntia, eli 5388800
vuotta,  jos  sinulla  olisi  060-kiihdytin  ja  voisit ajaa sitä 24 tuntia
vuorokaudessa.

Maailmassa  on  kuitenkin  miljoonia  tietokoneita, jotka istuvat suurimman
osan  ajasta  täysin  käyttämättä, ja sinun Amigasi on yksi niistä.  Bovine
(http://www.distributed.net/)   on   kirjoittanut  ohjelman,  jonka  avulla
tuhannet   tietokoneet   voivat  olla  yhteydessä  toisiinsa  ja  muodostaa
planeetan laajimman rinnakkaislaskentatietokoneen!

Tästä  huolimatta tehtävä saattaa kuulostaa mahdottomalta.  Bovine onnistui
kuitenkin  murtamaan  RC5-56-salakirjoituksen  huomattavasti nopeammin kuin
alunperin oli odotettu:  murrossa meni vain noin 250 päivää, kun laskelmien
mukaan siihen olisi pitänyt mennä yli viisi vuotta.


Miksi ihmeessä pitää murtaa salakirjoituksia?

Tällä    hetkellä    Yhdysvaltain    turvallisuusviranomaisten   asettamien
vientirajoitusten  vuoksi vientiin tarkoitetuissa ohjelmissa ei saa käyttää
yli  40-bittisiä salakirjoitusjärjestelmiä.  Tämä on mm.  se syy, miksi SSL
(Netscapen kehittämä turvaprotokolla) tukee vain 40-bittisiä avaimia.

Valitettavasti  40-bittinen  kryptaus  ei  ole  enää  turvallinen.   Bovine
pystyisi   tällä  hetkellä  murtamaan  minkä  tahansa  40-bittisen  avaimen
muutamassa   minuutissa...    Saati  sitten  mitä  eri  maiden  hallitukset
pystyisivät  halutessaan  tekemään.   RSA-haasteen ideana on osoittaa, että
nykyisillä  tietokonekapasiteeteilla  tarvitaan  vahvoja (= paljon bittejä)
salakirjoitusjärjestelmiä,   jotta  ihmiset  voisivat  käydä  turvallisesti
kauppaa verkossa!

Tulevaisuudessa   Distributed.Net  aikoo  myös  kokeilla  muita  hajautetun
laskennan   projekteja,   kuten  maailman  tehokkainta  shakkitietokonetta,
SETI-ohjelmaa tai vaikkapa suurten alkulukujen etsimistä.


Miten Bovine toimii?

Bovinella  on  useita ns.  keyservereitä (palvelinkoneita), joista jokainen
hallitsee  osaa  avainavaruudesta  (keyspace).   Kun oma tietokoneesi ottaa
yhteyttä johonkin näistä palvelimista, se hakee tiedon siitä, mitkä avaimet
pitäisi  seuraavaksi kokeilla.  Kun tietokoneesi (ns.  asiakas, eli client)
on  suorittanut laskennan, se ottaa yhteyden palvelimeen ja kertoo, löysikö
se avaimen.

Kaikki  tämä  tapahtuu automaattisesti.  Sinun ei tarvitse tehdä mitään sen
jälkeen  kun  olet  käynyt  hakemassa laskentaohjelman ja käynnistänyt sen.
Lisäksi  ohjelma  pyörii  omassa koneessasi niin alhaisella prioriteetilla,
ettei  sen toimintaa juuri huomaa - se toimii kuten ruudunsäästäjä (vaikkei
säästäkään  ruutua)  ja  käyttää  kaiken  sellaisen  CPU-ajan, mitä sinä et
käytä.


Tiimityöskentely on rautaa

Monet  ovat  tulleet  siihen tulokseen, että yksinään laskeminen on tylsää.
Siksi  he ovat perustaneet tiimejä, joissa esimerkiksi saman alueen ihmiset
tai   vaikkapa   tietyn   konemerkin   edustajat  ovat  liittyneet  yhdeksi
ryhmittymäksi,  jotka  voivat  sitten  kilpailla muiden ryhmien kanssa.  Ei
mitenkään  yllättäen,  myös  Amigalle on olemassa oma ryhmä, "The Amiga RC5
Team effort", joka löytyy osoitteesta:

http://homepage.cistron.nl/~ttavoly/rc5/

Jotain   Amiga-ihmisten  innosta  kertoo,  että  ryhmä  on  tällä  hetkellä
(4.11.1997)  viidenneksi  nopein  ryhmä, ja 56-bittisessä kilpailussa ryhmä
pääsi  helposti  kymmenen  nopeimman joukkoon, vaikka aloitti kisan melkein
puoli  vuotta  myöhässä.   Ei  yhtään  hullusti  koneelta,  jota on povattu
kuolleeksi  useammin  kuin Elvistä!  Totuuden nimissä on tosin myönnettävä,
etteivät  kaikki koneet tiimissä ole Amigoita:  mukana on myös PC-laitteita
ja jopa yksi Silicon Graphics RealityMonster.


Kuulostaa hienolta, mitä siis tarvitsen?

Ensinnäkin   tarvitset   tietokoneen.    Toisekseen,   tarvitset   yhteyden
Internetiin.   Yksinkertainen  PPP/SLIP-yhteys  kyllä  riittää, kunhan vain
muistat  käydä  aina  välillä  hakemassa uusia avaimia ja lähettää lasketut
takaisin.   Todistettavasti ainakin AmiTCP ja Miami toimivat ihan hyvin, ja
kuulemma joku käyttää myös Termite TCP:tä.

Eikä  haittaa,  jos sinulla on vain 14 MHz:n A1200, sillä vaikka hidas kone
tietysti ehtii laskea vähemmän avaimia kuin muut, niin jokainen CPU-sekunti
on tärkeä.  Tässä yrityksessä on mukana tuhansia koneita, ja yhteistulos on
se, joka ratkaisee.

Aluksi            suunnista            seuraavalle           verkkosivulle:
http://www.distributed.net/rc5/  ja  hae sieltä Amiga-clientti (v2 client).
Sitten        mene        Amiga        RC5        Teamin        kotisivulle
(http://homepage.cistron.nl/~ttavoly/rc5/)  ja  ilmoittaudu  mukaan kisaan!
Älä   unohda  liittyä  Amiga-tiimiin:   kun  olet  saanut  oman  salasanasi
Bovinelta,       etsi       oma       tunnukseksi       tilastopalvelimelta
(http://rc5stats.distributed.net/) ja aseta tiimitunnukseksi 200.

Tervetuloa mukaan tekemään arvokasta työtä.

PS.   Ai  niin, mitä siitä 10 000 dollarin palkkiosta?  Niin, mikäli Bovine
voittaa,  se antaa 1000 dollaria voittajatiimille, pitää 1000 dollaria itse
ja antaa 8000 dollaria johonkin hyväntekeväisyystarkoitukseen.  Edellisessä
kilpailussa  Bovine antoi 8000 dollaria Project Gutenbergille, joka muuntaa
kirjoja   elektroniseen   muotoon  vapaasti  luettavaksi.   Käy  katsomassa
http://promo.net/pg/ ja hae itsellesi vaikkapa Danten Jumalainen Näytelmä.

PPS.   Kaikki  tarpeellinen lisäinfo löytyy antamiltani web-sivuilta, mutta
saa minuakin häiritä asian tiimoilta.  Osoite on Janne.Jalkanen@iki.fi.
@endnode
@node vanta "Amigat Vantaalla"
<=========================================================================>
 @{b}Saku 97 - Amiga-tapahtuma Heurekassa@{ub}
 @{i}Janne Pikkarainen, Janne Siren - Kuvat: Janne Siren @{ui}
<=========================================================================>

 @{" Kuva " system "SAKUVIEW Kuvat/Saku97_1.JPG <>NIL:"} @{" Kuva " system "SAKUVIEW Kuvat/Saku97_2.IFF <>NIL:"}

Suomen  Amiga-käyttäjät ry.  järjesti 27.  syyskuuta tiedekeskus Heurekassa
Vantaalla  Saku  97  -tapahtuman,  ensimmäisen laatuaan.  Saku 97 muodostui
paljon     suositummaksi    kuin    etukäteen    uskalsimme    villeimmissä
kuvitelmissammekaan  toivoa.   Vuosikokouksen  lisäksi  paikalla oli paljon
muutakin näkemisen ja kokemisen arvoista.  Vierailijoita kävi päivän aikana
tapahtumapaikalla     arviolta     70-80,    mikä    ylitti    aikaisempien
kokoustilaisuuksien  osanoton  moninkertaisesti (kevätkokouksessa 1995 kävi
19 henkilöä, mikä oli aikaisempi ennätys).

Ehdottoman   uunituoreita  Amiga-uutuuksia  meillä  oli  montakin.   Kiitos
Broadlinen,  saimme  paikalle ensimmäisen Suomeen tulleen sarjavalmisteisen
Cyberstorm   PPC   -PowerPC-kortin   (saapunut   maahantuojalle  edellisenä
päivänä),  joka  oli  isketty kiinni melkoiseen vauhtiveikkoon:  Amiga 4000
68060-prosessorin,  monenkymmenen  megatavun RAM-muistin, SCSI-kiintolevyn,
CyberVision   64/3D:n,  17  tuuman  monitorin  sekä  PowerPC  604e/200  MHz
-prosessorin  kera.   Koneesta muodostui Saku 97:n ehdoton vetonaula ja sen
ympärillä  oli  jatkuva  tungos.  CU Amiga koettaa itsepintaisesti väittää,
ettei  PowerPC  toimisi  yhtäaikaa  680x0-prosessoreiden kanssa.  Käytännön
kokeet  kumoavat  kuitenkin  väitteet:  PowerPC ja 680x0 toimivat kauniisti
samanaikaisesti  tehden  Amigasta  todellisen tuplaprosessorikoneen.  Ja se
vauhti!  Sellainen fraktaali, jota 68060/50 MHz pähkäilee lähes puolitoista
minuuttia,  rävähtää  PowerPC:llä ruutuun noin neljässä sekunnissa!  Esillä
oli myös vanhempi PowerPC-kortin prototyyppi.

 @{" Kuva " system "SAKUVIEW Kuvat/Saku97_3.JPG <>NIL:"}

Paikalla  oli  Broadlinen  lisäksi  kolme muutakin Amiga-jälleenmyyjää omia
tuotteitaan  esittelemässä.   Amigator,  Gentle  Eye  Ky ja Tsunami Trading
olivat  tapahtuman  jälkeen  taatusti  mielissään,  sillä  ihmiset ryysivät
tutkimaan heidän tuotevalikoimiaan ja amigistien käsissä roikkuvien kassien
perusteella moni todella myös osti jotain.

 @{" Kuva " system "SAKUVIEW Kuvat/Saku97_4.JPG <>NIL:"}

Ohjelmistopuolen   uutuuksina  meillä  oli  yhdistyksen  puolesta  vapaasti
kokeiltavana   uusi  käyttöjärjestelmä,  p.OS  PreRelease,  josta  kerromme
tarkemmin  itse  Sakussa.   Lisäksi  CU  Amiga  julkaisi syyskuun numeronsa
kansirompulla  TFX-lentosimulaattorin,  joka meillä myös oli kokeiltavissa.
p.OS    ja    TFX    pyörivät   Blizzardin   68060-turbolla   varustetuissa
A1200-koneissa.   Näillä  samoilla  koneilla  vedimme  läpi myös kolme erää
Alien  Breed 3D II -linkkipelikilpailua.  Ilmassa lenteli niin hikeä, verta
kuin   ärräpäitäkin  pelaajien  äheltäessä  pelin  kimpussa.   Kunkin  erän
voittaja    sai    valita   itselleen   pienen   Amiga-aiheisen   palkinnon
(peliohjaimen,   rompun   tms).    Kiitos   Broadlinelle   ja  Amigatorille
palkintolahjoituksista!

Teimme   tapahtumaa   varten  Saku  97  Special  -levykkeen,  jota  jaoimme
ilmaislahjana  osanottajakaavakkeen täyttäneille.  Levykkeitä oli jaossa 50
kappaletta  ja  välittömästi  tapahtuman  jälkeen  laitoimme  sen  yleiseen
levitykseen.   Se  herättikin  suurta  mielenkiintoa  Sakun  tukipurkeissa.
Kyselykaavakkeen  täytti  61 vierailijaa.  Jos et vielä ole erikoisnumeroon
tutustunut,  saat  sen  esimerkiksi Amiga Zonelta (puh.  (015) 348 968) tai
yhdistyksen    kotisivuilta    (http://batman.jytol.fi/~saku/).    Samoista
paikoista löydät myös runsaasti kuvia tapahtumasta.

Hieman  harvinaisempi  keräilyharvinaisuus  on Saku 97 -paita, joita saimme
tehtyä  kokonaiset  seitsemän  kappaletta  omakustannushintaan  myytäväksi.
Niistäkin  yksi  meni logon osalta hieman pieleen, joten lahjoitimme muuten
käyttökelpoisen  paidan  UFF:n  vaatekeräykseen.  Tulevaa Saku 98:aa varten
teemme  paitoja  hieman  suuremman  painoksen,  jotta halukkaille riittäisi
niitä vähän paremmin.  Omaa Saku 97 -paitaa kaipaamaan jääneet voivat tehdä
itsekin   sellaisen,   jos   kotoa   tai   kaverilta   löytyy  ajanmukainen
väritulostin,  jolla  voi tehdä myös T-paitoja.  Siitä vain Saku 97 Special
-levykkeen mukana tullutta Saku 97 -logoa tulostamaan ja paitaa tekemään!

Kaiken hässäkän jälkeen meillä oli vielä vuosikokous, jonka osanottajamäärä
oli  huippuluokkaa  aikaisempiin  kokouksiin  nähden.   Neuvottelimme Sakun
tulevaisuudesta  ja  pohdimme,  mihin  uuteen resurssimme riittävät ja mitä
voisimme tehdä toisin.  Kokouksen pöytäkirja löytyy oheisesta artikkelista.

Tervetuloa ensi vuonna uudelleen!  Saku 98 järjestetään alustavien tietojen
mukaan jo keväällä.

                                   * * *

Erityiset  kiitokset  tapahtuman  järjestämisestä  seuraaville työmyyrille:
koordinointi  ja  järjestelyt Janne Siren, logon toteutus ja erikoisnumeron
artikkelit  Janne  Pikkarainen,  yhdistystiedottaminen  ja Heureka-yhteydet
Tomi   Jaskari,  jaetut  levykkeet  ja  kutsujen  postittaminen  Veli-Matti
Vuorensyrjä, tekstien oikoluku Anu Seilonen, roudausapu Tapani Tanskanen.
@endnode
@node pkilp "Pelikilpailut"
<=========================================================================>
 @{b}Saku 97 - Pelikilpailujen tulokset@{ub}
 @{i}Janne Siren @{ui}
<=========================================================================>

Yhdistyksen  puolesta  järjestettiin  Saku  97  -tapahtumassa  kolmen  erän
mittainen  Alien  Breed  3D  II  -linkkipelikilpailu.   Palkintona jaettiin
Amiga-aiheisia  pikapalkintoja.   Seuraavassa  pelaajien  nimet  ja  tähdet
kunkin  voitetun  ottelun  merkiksi.   Erän  voittajalla  on luonnollisesti
eniten tähtiä.

12:00                   12:45                   14:00
---------------- ---    ---------------- ---    ---------------- ---
Teppo Lahti             Tero Virolainen  *      Henry Vistbacka  *
Ari Latvaniemi   *      Aki Laukkanen
                                                Bengt Wikberg
Tero Virolainen         Timo Kemppaala
Janne Jusula     ***    Valtteri Murto   **     Roope Lääperi

Jani Höglund     *      Henry Vistbacka         Valtteri Murto   **
Henry Vistbacka         Oliver Kruusi    ***
                                                Tomi Kajaslampi  *
Oliver Kruusi    **     Jari Karjalainen *
Tom Kajaslampi          Jani Höglund            Jari Karjalainen

Kiitos  osallistuneille  ja onnittelut voittajille!  Kiitos Broadlinelle ja
Amigatorille  palkintolahjoituksista!  Erityinen kiitos Janne Pikkaraiselle
pelikierrosten tuomaroinnista.
@endnode
@node kysel "Kyselyn tulokset"
<=========================================================================>
 @{b}Saku 97 -kyselyn tulokset@{ub}
 @{i}Tomi Jaskari, Janne Siren @{ui}
<=========================================================================>

Saku   97   -tapahtuman   yhteydessä  pyydettiin  vierailijoita  täyttämään
pienimuotoinen kyselykaavake, jota vastaan sai ilmaisen Saku 97 -levykkeen.
Kyselyyn  vastasi  kaikkiaan  61 henkilöä.  Heistä 42 (69 %) halusi liittyä
Suomen  Amiga-käyttäjät  ry:n  postituslistalle,  kun  taas kuusi (10 %) ei
halunnut   yhteystietojaan  käytettävän  lainkaan  yhdistyksen  toiminnasta
tiedottamiseen.   Yhdistyksen  jäseniä  oli  mukana  11  (18  %), uudestaan
jäseneksi  aikovia  kolme  ja  kolme  oli  joskus ollut jäseniä.  18 (30 %)
ilmoitti  halukkuutensa  liittyä  ja  26  (42  %)  ei  ole ollut eikä halua
jäseneksi.

Laitteistokokoonpanoa  pyydettiin  kuvailemaan  omin sanoin, joten tarkkoja
lisälaitetilastoja  oli vaikea laatia.  Osallistujista kolme (5 %) ilmoitti
omistavansa  Amiga  500:n,  joista  yhdessä oli prosessorina 68030.  Mallit
Amiga  2000  ja  3000  olivat  harvinaisia,  kumpaakin  löytyi vain yhdeltä
vierailijalta  -  tosin kahdella Amiga 1200:n omistajalla oli kakkoskoneena
kaksitonninen.

Amiga  4000  oli  toiseksi  runsaiten  edustettuna,  jopa  kymmenen  (16 %)
henkilöä  ilmoitti  omistavansa  sellaisen.   Kaksi  koneista on varustettu
68060-prosessorilla.   Peräti  43  (70  %)  vastanneista kertoi pääkoneensa
olevan  jonkin  Amiga 1200:n variaation.  Tornikoneita oli ainakin kymmenen
kappaletta  ja  viidellä  oli  tonnikaksisatasessa  68060.   Kellotaajuudet
heiluivat 25 ja 50 megahertsin hujakoilla.

Kolme  kävijää  ilmoitti olevansa Amigattomia, yksi tosin yritti huijata ja
vastasi:  "mulla on A2855++TVGA näytöllä ja 3 teratavun muistilla + 2 megan
kovalevyllä.   ;-)"  Mikäli  kaikesta  epäilyttävyydestä huolimatta kyse ei
ollutkaan  pilasta,  suosittelemme hankkimaan lisää kiintolevytilaa, jos ei
muuten    niin   sähkökatkosten   tai   kaatuilujen   varalle...    "Amigan
tulevaisuus..." näyttää kävijöiden mielestä tältä:

On ruusuinen             8 (13 %)
Tuntuu paranevan        42 (69 %)
Näyttää heikolta        10 (16 %)
Mikä tulevaisuus?        1 ( 2 %)
 
"Saku 97 on..." puolestaan jakoi mielipiteitä näin: 

Mahtava elämys          16 (26 %)
Askel eteenpäin         34 (56 %)
"Ihan kiva"              8 (13 %)
Suuri pettymys           1 ( 2 %)

Yksi  vastaaja kertoi, että Saku 97 on virolainen olut ja eräs toinen käski
olla  välittämättä "Tepon" vastauksista.  Muutama muukin kommentti saatiin,
esimerkiksi  sellainen,  että  pitäisi  esittää  demoja, koska niissä Amiga
hakkaa PC:n.

Viimeisen   kohdan,  "Tulen  ensi  vuonnakin,  jos  tapahtuma  järjestetään
samanlaisena",  rasti  57  (93  %)  kävijää  ja  vain  neljä (7 %) ilmoitti
jättävänsä  uuden  samanlaisen  tapahtuman väliin.  Eniten lisäkommenteissa
toivottiin  lisää  tilaa  tapahtumalle, ja ensi vuonna varaammekin varmasti
suuremman  huoneen,  mikäli  rahat  vain suinkin riittävät.  Muista liittyä
yhdistyksen jäseneksi ja varmista siten entistä ehompi Saku-tapahtuma!
@endnode
@node palau "Palautetta"
<=========================================================================>
 @{b}Palautetta Saku 97 -tapahtumasta@{ub}

<=========================================================================>

Gentle  Eye Ky:  "Kokous oli hyvähenkinen ja oli hienoa nähdä, kuinka henki
muuttui  lihaksi, eli tapasi monia tuttuja, jotka aikaisemmin olivat olleet
pelkkiä nimiä ja osoitteita.  Alustavasti sovittiin Suomen Amiga-käyttäjien
jäsenille  tulevasta  ostoedusta, kun kauppasummaksi tulee yli 500 markkaa.
Varsinainen Saku-hitti oli uusi Saku, jonka sai paikalta mukaansa.  Toisena
tulivat  Broadlinen  esittelemät  PPC-kortit  sekä melkein koko ajan isolla
ruudulla  pyörinyt  TFX!   Meillä  oli mukanamme - tuttuun tyyliin - jonkin
verran Amiga-tavaraa, ja suosituimmaksi artikkeliksemme nousi "No Risc - No
Fun!"   -paita,  jossa  on  kolme  painatusta.   Järjestäjillä  ja  monilla
muillakin  oli  (valkovihreä)  Saku 97 -paita.  Olemme ehdottomasti mukana,
kun   seuraava   tapaaminen/kokous  järjestetään.   Vielä  KIITOS  kaikille
paikalle vaivautuneille!" (Lähde:  www.ge.vip.fi)

                                   * * *

Senkin uhalla, että nuha pahenisi ja nenäkäytäväni muuttuisivat nestemäistä
limaa   ohjaaviksi   putkistoiksi,   päätin   kuitenkin   mennä   Saku   97
-kokoontumiseen.   Ja  miltei tasan tarkkaan yhdeltätoista saavuin Heurekan
"hieman" ahtaaseen kokoushuoneeseen.

Noh,  oliko  siellä  mitään  mielenkiintoista?   No,  olihan siellä (jonkin
verran).    Paljon   kehuttu   TFX,   Micronik-tornikotelo,  PowerPC-kortti
(luullakseni) sun muuta mukavaa.

Minua  kiinnosti  kuitenkin  nähdä  p.OS  -  "AmigaOS:n  korvaaja"  - johon
kuitenkin  petyin:   ihan  kivaltahan  se  näyttää,  mutta  vaikuttaa  aika
huteralta...

PowerPC-kortti  vaikutti  aika  lupaavalta,  tosin  MPEG-kuvien  tökkiminen
epäilytti.   Mutta  kyllä  se  oli  nopea,  kun  koneeseen iskettiin AB3D2!
Meitsi tahtoo.  (Kun vain löytyisi rahaa...  ;)

Jos  sitten  puhutaan  peleistä, niin TFX vaikutti kivalta, mutta en saanut
koko  pelistä  minkäänlaista  mielikuvaa.   Muuten vain jotkut testipilotit
kokeilivat,  kuinka  hyvin kestää hävittäjä, jos menee nokka edellä jotakin
400 km/h päin maankamaraa.  Pum.

Loppuaika kului siihen, että ostin Aminet-T-paidan punamusta-paidan tilalle
ja  kuuntelin  kokouksen menoa.  Eli olin siellä siihen asti, kunnes meitsi
potkittiin ulos.  :)

Näitä voisi pitää lisääkin, sikäli kun näitä tapahtumia on aika harvoin.

Juhana Uuttu (Lähde: MBnet)

                                   * * *

Tässä  tuulahdus  siitä,  mitä  minulle  jäi  käteen Saku 97 -tapahtumasta.
Ensimmäinen  huomio Heurekaan parkkipaikalta kävellessä oli:  täällä täytyy
olla  joku  kompuutteritapahtuma!   Ai miten niin?  No, kun toinen toistaan
nörtimmän  oloista heppua vaeltaa johonkin, ei siellä voi olla menossa kuin
jotain Saku 97:n tapaista.

Kokoustilaan  saapuessani  meinasin  lentää  selälleni!  Miten niin pieneen
komeroon  saa  mahtumaan  näin  paljon  väkeä?  Onneksi väenpaljous samalla
helpotti  hieman  pystyssä  pysymistä,  mutta  toisaalta  taas toi "hieman"
(paikalla  olleet tietävät todellisen ilmanlaadun ;) raskaan ilmaston, jota
kopin ilmastointi (oliko edes?) pyrki parhaansa mukaan parantamaan.

No,  ei  anneta  pikkuseikkojen  häiritä.   Siis  itse tilaisuuteen.  Ensin
kiinnittyi  huomio  kahteen  A1200-myllyyn.  Hymyä nostatti pöydälle koneen
viereen  läiskäisty  5,25"  Bigfoot-levy.   :)  Ai,  miten  paljon joillain
riittää  mielikuvitusta  ja intoa!  Moni olisi luovuttanut ja sanonut, että
eihän  5,25" levy toimi A1200:ssa, mutta ei, siihen vain reilusti pöydälle.
Kunnon pioneerihenkeä.  :D

p.OS   oli  noin  ulkoisesti  kivan  näköinen,  ihan  omin  käsin  en  sitä
kokeilemaan  ehtinyt,  sen  verran  suosittu paikka tuokin oli.  Myös Alien
Breed  3D II -skaba näillä koneilla hoitui suht mallikkaasti, ainoa silmiin
pistänyt  moka  oli  laittaa  koneiden näytöt rinta rinnan!  Kavereilla pää
pyöri  pelatessa  vähän  liikaakin,  eikä  katsetta  toisen näyttöön voinut
välttää.

Hetken tutkailtuani, mitä kaikkea paikalta löytyy, päätin soitella Simolle,
kun  oli  sovittu,  että  otetaan  yhteyttä ellei löydy muuten.  Enhän minä
kaikilta  viitsinyt  ruveta  kyselemään:   "Oletko  sattumoisin Simo?" Suht
helposti se sitten järjestyi, mitä nyt kolmeen kertaan soittelin.  ;) Parin
vuoden  messuilun  jälkeen  kun  näkee  kavereita luonnossa ekaa kertaa, on
siinä  hieman  ihmeissään.  Muitakin tuttuja nimiä muuttui nyt todellisiksi
henkilöiksi.  Jotain tyyliin "ai, tekin olette todella olemassa!" =)

Paikalle  tuotu  PowerPC  604e  -turbo pysäytti pumpun hetkeksi!  Luulenpa,
että   jokainen   sitä   kävi   kuolaamassa   ihan  tosissaan,  sen  verran
vauhdikkaalta  tuo  näytti.   Mitä  muuta  tuohon  koneeseen oli työnnetty?
CyberVision  64/3D  vauhdittamaan  näytön  päivitystä.   Tuollainen  kortti
sitten  tarttui  minullekin  matkaan,  joten  nyt  vauhdittuu  ja tarkentuu
omankin  Amigani  näyttö  pikkuisen  rivakammin  ja hermoja säästellen.  :)
Kirjoittelen  hieman  kortista  ja  omista  kokemuksistani tässä myöhemmin.
(Pikaisesti:  Zorro II ja 030/50 MHz = noin puolet siitä, mitä Bitin testin
Zorro III 040/25 MHz.)

Saku  97 -kokous itsessään oli ihan mielekäs, vaikka tunnelma ei enää ollut
ihan niin korkealla kuin aluksi.  Huono ilmanlaatu pisti vielä väsyttämään,
enkä varmasti ollut ainoa, joka ei pysynyt ihan terävimmillään kokouksessa.
:)  No,  tuohan  on ns.  välttämätön paha, mutta toisaalta minusta oli ihan
kiva kuulla, miten yhdistyksellä todella menee.

Kaiken  kaikkiaan  käteen  jäi siis jo mainitsemani CyberVision-kortti sekä
kipeytynyt   kurkku,  joka  kehkeytyi  lopulta  kuumeeksi  ja  loputtomaksi
vuodoksi  molemmista  sieraimista.  Ja epäilenpä muuten, etten ollut ainoa,
joka  tuollaisen  tuliaisen  sieltä  mukaansa  sai.  No, nytpähän on tuokin
sairasteltu  etukäteen,  ja  kunhan virallisesti ehtii tänne Keski-Suomeen,
niin eipä tarvitse sitten kärsiä.  (Tai sitten on uusinta edessä.)

Lopuksi  vielä  kiitokset kaikille Saku 97:n järjestelyihin osallistuneille
aktiivisille  Sakulaisille  ja  Amiga-jälleenmyyjille  kohtalaisen laajasta
tarjonnasta  tilaisuudessa.   Toivottavasti  tapaamme  Saku 98:n merkeissä!
(Vaikka tuo nimeämistapa tuntuu jo hieman ärsyttävältä.  ;)

Kiitos.

Vesa Konttinen (Lähde: MBnet) 
@endnode
@node eriko "Erikoisnumero"
<=========================================================================>
 @{b}Saku 97 Special -erikoisnumero@{ub}
 @{i}Janne Siren @{ui}
<=========================================================================>

Saku  97  -tapahtumaa  varten  koottiin  levyke,  joka  sisälsi  mm.  Sakun
erikoisnumeron,   Amiga  Internationalin  presidentiltä  keväällä  saamamme
faksin,  kuvia p.OS-käyttöjärjestelmästä, Renne Nissisen EatReq-ohjelman ja
erinäistä  teematilpehööriä.   Jos  missasit  Saku 97 -tapahtuman ja siellä
ilmaiseksi  jaetun  levykkeen,  voit  noutaa  sen esimerkiksi Amiga Zonelta
(puh.       (015)     348     968)     tai     yhdistyksen     kotisivuilta
(http://batman.jytol.fi/~saku/).     Kiitos    Veli-Matti    Vuorensyrjälle
levykelahjoituksesta!

Erikoisnumeron sisältö:

Toimitukselliset             Artikkelit
----------------             ----------

Pääkirjoitus                 Amiga ja Alps 4x4 CD-ROM Changer
Levykkeen sisältö            Quantum Bigfoot 6,5 Gt
Yhteystiedot                 Saku 97 -logon luomiskertomus
                             Motorola Inside '97
Uutiset                      Namupaloja Internetissä
-------                      Yhden miehen näkökulmasta: Näin syntyi Saku 97

Viimeisimmät uutiset Amiga-maailmasta
Demokesän tuloksia
@endnode
@node ateon "Atéon A1200-torni"
<=========================================================================>
 @{b}Edullinen Atéon Amiga 1200 -torni@{ub}
 @{i}Pertti Liukkonen @{ui}
<=========================================================================>

Hillittömän  varustelun  myötä  pöydälleni on ilmestynyt kasa kiintolevyjä,
CD-ROM-asema,  virtalähteitä  sekä  kaikenlaista  kaapelia.  Koneen sisällä
jyllää vielä Blizzard 1260/50 MHz.

Aluksi   ajattelin   vaihtaa  rakkaan  "tonnikakssatasen"  A4000-koneeseen.
Tiedustelin  sitä  ennen  kuitenkin  Infinitiv-tornitusta ja kuulin samalla
Atéo  Conceptsin  torneista.   Ominaisuudet  vaikuttivat  hyviltä  ja onhan
Atéolta  tulossa  myös  oma  väylä- ja näyttökorttiratkaisunsakin (hinta n.
1600 mk).  Itse hinta yllättikin melkoisesti:  torni näppäimistöadapterilla
ja   200W  virtalähteellä  vain  960  mk.   Päätin  jäädyttää  nelitonnisen
hankinnan.

Etsin  WWW:stä  käsiini  Atéon kotisivujen osoitteen ja ajattelin tarkistaa
tuotteen  ominaisuudet.  Hyvältä vaikutti:  torni on tilava, emolevy mahtuu
helposti turbokortin kanssa sisään, eikä ole tarvetta lisäpalikoihin, kuten
Infinitiv-tornin  +  väyläkortin  kanssa  (tämä  tietääkseni  ainakin Atéon
omalla  väyläkortilla).  Laitepaikkoja on myös runsaasti:  5 x 3,5", joista
3   sisäistä   ja   2   etupaneelein   sekä   3   x   5,25"   etupaneelein.
Näppäimistöadapteriin   voi  liittää  suoraan  Win95-näppäimistön.   Kaiken
lisäksi   torni  näyttää  ulkoisesti  miellyttävältä.   Aikani  mietittyäni
tilasin tornin.


Tornittaminen

Tornin   mukana   ostin  myös  Catweaselin,  jolla  saisin  PC:n  HD-aseman
käyttööni.   Hintaa  Catweaselille  tuli  500  mk.   Catweasel tukee Amigan
(DD/HD),  PC:n  (DD/HD),  Macin,  Commodoren  (1541/1581)  ja Atarin (10/11
sektoria)  levykeasemia.   Koska  ennestään nurkistani löytyi myös Mitsumin
Win95-näppäimistö, saisin koneen nopeasti käyttökuntoon.

Ulkoisesti  torni  on  todellakin  mukavan  näköinen; alalaidassa on pieniä
pyöreitä  reikiä  (kaiutinta  varten?)  ja  myös MHz-näyttö löytyy.  (Tosin
ainakin  minulle  toimitetussa  mallissa  se kykenee vain näyttämään HI- ja
LO-tekstit  turbokytkimen  asennosta  riippuen.)  Näytön saa myös kytkettyä
pois päältä.

Kyseessä   on  normaalihko  PC:n  kloonikotelo  Amigaa  varten  työstetyllä
takapaneelilla.   Kuori  on  etuosaa  lukuunottamatta  metallia ja erittäin
tukevan  oloinen.  Virtalähteenä on 200W Super Noisekiller, joka todellakin
on   hiljainen!   SCSI-levyni  pyörimisäänikin  on  huomattavasti  kovempi.
Virtalähde  on  kiinni  tornissa  pystysuuntaisesti,  joten sen ja emolevyn
väliin  jää  runsaasti  tilaa.   Esimerkiksi  Blizzardin  1260-turbo mahtuu
SCSI-kitin  ja  SIMM-palikan  kanssa  sisään  kivuttomasti.   Tornin mitat:
korkeus 48 cm, syvyys 42 cm ja leveys 17 cm.

Paketissa  on  mukana  ranskan-  ja  englanninkieliset asennusohjeet, pussi
ruuveja,  PC:n  piipperikaiutin,  näppäimistöadapterin lisänäppäinkartat ja
ohjeet levykkeellä sekä erilliset jalustat tornin pohjaan kiinnitettäviksi.
Emolevy  asennetaan  torniin  pystysuuntaisesti ja kaikki liittimet tulevat
takapaneeliin,  johon  jokaiselle  liittimelle  on  tehty  omat  paikkansa.
Lisäksi  takaa  löytyvät  paikat  SCSI-liittimille ja tuleville Atéo-väylän
korteille (iso aukko alalaidassa).

Tornin  mukana  ei  toimiteta  Amigan  emolevyn virroittamiseen tarvittavaa
virtaliitintä,   vaan   se  täytyy  tehdä  itse  tai  ostaa  erikseen  (mm.
Broadline).   Itse  tein  sen asennusohjeiden mukaisesti liittämällä tornin
virtalähteestä   tulevan  P8-liittimen  Amigan  virtalähteestä  katkaistuun
johtoon.   Etupaneelia  Amigan  levyasemalle  ei  ole,  joten täytyy tyytyä
HD-asemani   lisäksi   paneelittomaan   3,5"  DD-asemaan.   Jos  resetointi
näppäimistöltä  ei  jostakin  syystä  onnistu,  on  tornissa  myös  toimiva
reset-kytkin.


Näppäimistöadapteri

Näppäimistöadapteri    on    valmiiksi    liitetty    takaseinään,    johon
Win95-näppäimistöt  käyvät  suoraan (DIN-liitin).  Tämänkin saa halutessaan
irrotettua.     Näppäimistöadapterin   virtakaapeli   kiinnitetään   Amigan
levyaseman  virtalähtöön,  jota  varten  paketissa on jakokaapeli.  Lisäksi
adapteri  vaatii  pienen painoliittimen liittämisen yhteen Amigan piireistä
(Keyboard MPU).

Windows    95   -näppäimistö   toimii   adapterin   kautta   erinomaisesti.
Näppäimistöön  totuttelu  vie  kyllä  aikansa,  mutta  voittaa A1200:n oman
näppäimistön  mukavuudessaan!   Lisäksi  A1200-perusnäppäimistöä vaivanneet
"useamman näppäimen painelu samalla rivillä" -ongelmat ovat poistuneet.

Normaalit  Zorro  II/III-väyläkortteihin liitettävät kortit, jotka vaativat
paikan  takapaneeliin, eivät suoraan käy Atéon torniin.  Asentaminen lienee
mahdollista, mutta vaatii ainakin takapaneelin muokkaamista.


Yhteenveto

Atéon   torni   on   erinomainen   ratkaisu   niille,  jotka  eivät  kaipaa
Infinitiv-tornien  kaltaista  laajennettavuutta  ja  muokattavuutta.  Se on
hinta-laatusuhteeltaan  kiitettävä  ja  vankkatekoinen  torni,  jolla A1200
nousee hetkessä ulkoisesti ammattilaissarjaan.

Plussat:

+ hinta
+ ulkonäkö
+ erinomainen näppäimistöadapteri
+ hiljainen noisekiller-virtalähde
+ tukeva rakenne
+ reset-kytkin
+ tilavuus

Miinukset:
- ei power-liitintä
- ei etupaneelia DD-asemalle
- Zorro-korttien asentaminen työlästä

Jään odottamaan Atéon yhdistettyä näyttö- ja väyläkorttia, jonka on luvattu
valmistuvan  marraskuun  aikana.  Kyseessä on Atéon oma väyläratkaisu, joka
ei   ole   yhteensopiva   Zorro-väylien   kanssa.   Väylälle  luvataan  mm.
SCSI-ohjaimia   ja   muita   laajennuskortteja   n.   500  markan  hintaan.
Näyttökortilla  on  kahden megatavun muisti ja RTG-ohjelmistona Picasso 96.
Lisätietoja  saa  mm.   Atéon  kotisivuilta.  Atéo valmistaa tornikoteloita
myös A3000- ja A4000-koneille.

        Atéo

        Valmistaja:     Atéo Concepts, Ranska

                        Le Plessis
                        44220 Couëron
                        FRANCE

                        Puhelin: +33-0240 853 085
                        Faksi: +33-0240 383 321
                        Internet: http://www.ateo-concepts.com

        Maahantuoja:    Dream World Computers

                        Sami Erikkilä
                        Erämiehenkatu 45 A 118
                        65370 VAASA

                        Puhelin: 0400-669 436
                        Internet: http://koti.kolumbus.fi/~samerk/dream.html

        Hinta:          Atéo Medium Tower A1200 960 mk
                        Sisältää 200W virtalähteen ja näppäimistöadapterin.

        Testattu:       Amiga 1200 (OS 3.0)
                        Blizzard 1260/50 MHz + 16 Mt 60ns FAST + SCSI-kit IV
                        Quantum TrailBlazer 810 Mt IDE HDD
                        IBM (OEM) 1 Gt SCSI HDD
                        NEC 4x IDE CD-ROM
                        Catweasel A1200 + HD-levykeasema
                        NEC/Multisync 3D
                        Mitsumi Windows 95 -näppäimistö
@endnode
@node canon "Canon BJC-4200"
<=========================================================================>
 @{b}Amiga ja Canon BJC-4200@{ub}
 @{i}Janne Pikkarainen @{ui}
<=========================================================================>

Tulostimien  hinnat  ovat  laskeneet  suorastaan räjähdysmäisesti.  Nykyään
laadukkaan  väritulostimen  saa  noin  tuhannella  markalla,  joten minäkin
päätin   hankkia   sellaisen.   Ostin  Kotimikro-messuilta  Canon  BJC-4200
-värimustesuihkutulostimen kutkuttavan halpaan hintaan:  1195 markkaa.

Asentaminen  itsessään  on todella helppoa.  Tulostin vain kiinni koneeseen
ja  menoksi.   Amiga-käytössä  ajuripuoli  tuottaa  asteen  verran  enemmän
päänvaivaa.   Aminetistä  kyllä  löytyy  useita ajureita Canonin BJC-sarjan
tulostimille,  mutta  niillä  kaikilla  tuntuisi olevan yksi yhteinen ikävä
piirre  Workbenchin mukana tulevien ajureiden kanssa:  ne kaikki tulostavat
värit vain 12 bitin tarkkuudella.  Tekstin ja piirrosten tulostamiseen tämä
riittää  vallan  mainiosti, mutta ajureiden 12-bittisyys häiritsee ikävästi
valokuvia  tulostettaessa.   Myöskään  ImageFX:n  ditherointi  ei tuottanut
aivan toivottua tulosta.

Onneksi  Amiga-markkinoille  on sentään alkanut tipahdella myös 24-bittisen
tulostuksen   hallitsevia   ohjelmia.   Shareware-ohjelmista  mainitsemisen
arvoisia  ovat  EasyPrint  ja  suoraan  Canonin  printtereille  tarkoitettu
CanonStudio.   Jos  näiden  ominaisuudet  eivät  tunnu riittävän, kannattaa
kokeilla  kaupallista  Turbo  Print  5:tä.   Se hallitsee kaikki yleisimmät
tulostimet  (myös  BJC-4200:lle  on  oma ajuri) ja tulostimen asetuksia voi
säädellä ohjelmasta käsin mielin määrin aina väritasapainoa myöten.

Canon  BJC-4200  sopii  Amigaan  siinä missä muihinkin koneisiin, ja halvan
hintansa   ansiosta   se   on  ehdottoman  kannattava  ostos.   Erityisesti
PhotoKitin  ja erikoispaperin kanssa sen tulostuslaatu on vaikuttavaa, eikä
720x360 dpi näytä huonolta edes tavallisella kopiopaperilla.  Tulostettujen
kuvien  tasaisiin  väripintoihiin  ei  tule  ikäviä  raitoja  ja  pienetkin
yksityiskohdat   erottuvat   selvästi.   Ainoana  suurempana  miinuspuolena
Canonilla  on tulostamisen kalleus etenkin isoja värikuvia tulostettaessa -
sama ongelma tosin vaivaa kaikkia värimustesuihkutulostimia.
@endnode
@node cgxdp "CGXDPMS"
<=========================================================================>
 @{b}CGXDPMS - virransäästöä CyberGraphXilla@{ub}
 @{i}Simo Tuominen @{ui}
<=========================================================================>

Kyseessä on pieni (ohjelma ja ikoni yhteensä vain 4,5 kt) ruudunsammuttaja,
varsin    kirjaimellisessa    mielessä.     Ajatuksena    on   mahdollistaa
DPMS-virransäästöjärjestelmää    käyttävien   monitorien   täysipainoisempi
hyödyntäminen   CyberGraphX-järjestelmää   käyttävillä  grafiikkakorteilla.
DPMS-määritykseen  kuuluu  neljä  tasoa (on, standby, suspend, off), joiden
käyttöä   tällä   ohjelmalla   säädellään.    Kullekin   tasolle   on   oma
kytkemisaikansa,  ja  luonnollisesti  tasoja  voi myös ohittaa, ellei niitä
katso  tarvitsevansa.   Valinnaisesti ohjelman hiireen reagoimisen voi myös
kytkeä  pois,  jos  ei  halua monitorin heräävän, kun epähuomiossa tönäisee
hiirtä  (tai  jos  systeemi  jostain syystä kuvittelee hiirtä liikutettavan
muulloinkin  kuin  silloin,  kun  sitä todella liikutetaan).  Toimivuudesta
tiedän  sen  verran,  että  ohjelma toimii yhdistelmällä Cybervision 64/3D,
CyberGraphX v3 41.2 r66 ja Sony Multiscan 100SX.
@endnode
@node delf1 "Delfina Lite"
<=========================================================================>
 @{b}Delfina Lite@{ub}
 @{i}Teijo Liiri @{ui}
<=========================================================================>

Sain pari kuukautta sitten Teemu Suikilta lainaksi Delfina Lite -äänikortin
ja  lupailin  silloin kirjoittaa arvostelun Sakuun, joten on jo korkea aika
kertoa kokemuksistani 16-bittisessä äänimaailmassa.

Mitään  "hardcore"-arvostelua  en pysty kirjoittamaan, koska minulla ei ole
ollut   aikaa  hirveästi  puuhailla  laitteen  kanssa.   Muutamaa  Delfinaa
hyödyntävää ohjelmaa kokeilleena ajattelin kuitenkin jotain raapustella, ja
toivottavasti  tästä on edes jotain hyötyä Delfinan hankintaa ajatteleville
ja  muille  kiinnostuneille.   Testikoneena  oli  Amiga  3000  (030/25 MHz)
kymmenen megatavun muistilla ja AmigaOS 3.1:lla.

Delfina  kolahti postilaatikkooni hienossa delfiiniaiheisessa pakkauksessa,
jossa oli myös itse kortin kuva sekä tekniset tiedot:

- Motorola DSP56002/40 MHz -prosessori
- Crystal 4231A 16-bit audio codec
- 32kWords 24-bit fast 12 ns Static RAM
- kaksi stereosisääntuloa, yksi stereoulostulo
- audio RCA-liitännät
- sisäinen liitin CD-audiolle
- DelfExp-laajennusmoduuliliitäntä  esim.  S/PDIF:lle  tai
  MIDI-yhteensopivalle RS-232-portille

Vaatimukset:

- Amiga Zorro II -paikalla
- AmigaOS 2.04 tai uudempi
- 68020-prosessori tai parempi
- 5 megatavua kiintolevytilaa

Ohjelmisto:

- AHI audio driver
- DelFX-efekti/sampleriohjelma
- DelPrefs-mikseri ja preferences-ohjelma
- Delfina utilities

Kaivettuani  kortin  laatikosta yllätyin sen veikeästä muodosta.  Kortti ei
nimittäin  ole suorakaiteen muotoinen kuten useimmat lisäkortit, vaan se on
"halkaistu"   kahtia.   Komponentteja  ei  silti  ole  tarvinnut  sijoittaa
toisiinsa kiinni, vaikka tilaa piirilevyllä onkin puolet vähemmän.

Seuraavaksi  oli vuorossa kortin asentaminen Amigaan.  En tiedä, onko minun
koneessani  jotenkin  poikkeavan  tiukat  korttipaikat,  mutta sain todella
käyttää voimaa, ennen kuin Delfina suostui menemään paikalleen.  Jos kortin
laittamisessa  paikalleen oli ongelmia, niin huomattavasti ikävämpikin asia
paljastui, kun yritin ruuvata kortin pidikettä takalevyyn.

Metallilevy,   jonka   pitäisi  varmistaa  kortin  paikallaanpysyminen,  on
nimittäin  ainakin  tässä  kortissa  aivan  liian  pitkä.   Levyn ja koneen
takalevyn  väliin  jää  puolen  sentin  rako,  joten  lyhyellä  ruuvilla on
mahdotonta  saada  korttia  kiinni.   Koska  en  löytänyt  pitempää  ruuvia
mistään,  jouduin jättämään kortin "roikkumaan" pelkän Zorro-paikan varaan.
Jos  audioliittimiä  ei  joudu vaihtelemaan, toimii systeemi kyllä näinkin,
mutta   toki   olisi  hyvä,  että  kortti  istuisi  tukevammin  paikallaan.
Toivottavasti  tämä  on  vain  yksilövika,  tai  minun A3000:ni on jotenkin
poikkeava mitoitukseltaan.

Saatuani    kortin    asennettua    paikoilleen    olikin   aika   tutustua
ohjelmistopuoleen.    Delfinan   oma   ohjelmisto   asentui   vaivattomasti
Installerilla.    Seuraavassa   kokemuksia   joistakin  Delfinaa  tukevista
ohjelmista:


DelFX

Ohjelma, jolla voi samplata sekä toistaa 16-bittistä stereo- tai monoääntä.
Ohjelmassa   on   myös   reaaliaikainen   efektiprosessori,  efekteinä  mm.
kompressori,  särö,  delay,  phaser,  ekvalisaattori  jne.  Testasin CD:ltä
samplausta  ja äänenlaatu oli, kuten arvata saattaa, erinomainen.  Pikaisen
tutustumisen  perusteella myös efektipuoli toimii hienosti.  Ohjelmalla voi
tietysti tallentaa samplet AIFF-formaatissa myöhempää käyttöä varten.


DigiBoosterPRO

Trackeri,  jolla  voi  hyödyntää  esim.   DelFX:lla samplattuja 16-bittisiä
sampleja.   Ohjelmalla  voi  ladata  S3M-,  XM-,  OctaMED-,  MOD-, Digi- ja
Oktalyzer-formaattien   moduleja.    En   ole   innokas  tracker-tyyppisten
ohjelmien  fani,  joten  käyttökokemukset  DBProsta  ovat  melko  vähäiset.
Ainakin  se latasi mukisematta mm.  netistä löytyneitä AIFF-sampleja, joten
jos   haluat  tehdä  16-bittisillä  sampleilla  modulimusiikkia,  kannattaa
tutustua tähän trackeriin.


OctaMED SoundStudio

Etunimikaimani Teijo Kinnusen Octamed kiinnosti mm.  MIDI-tukensa ansiosta.
Pettymys  olikin  melkoinen,  kun  SoundStudio ei heti toiminutkaan Delfina
Liten  kanssa.   Ohjelma  tukee ainoastaan ensimmäistä Delfina DSP-korttia.
Apu  tuli Teemu Suikin toimitettua minulle beta-version toccata.librarysta,
joka  mahdollistaa  Toccatan  emuloinnin Delfina-korteilla.  Valitettavasti
koneeni   teho   ei  oikein  tunnu  riittävän  mielekkääseen  työskentelyyn
SoundStudiolla.   Kun  painaa  näppäintä  soittaakseen samplea, ääni kuuluu
vasta  n.  1/2 sekunnin viiveen jälkeen, joten jammailun näppäimistöllä voi
unohtaa.   Myös  OCSS  lataa  AIFF-sampleja, joten yksinkertainen samplejen
muokkaus ohjelman omalla sample-editorilla onnistuu melko kätevästi.


Songplayer

Ohjelma,  jolla  voi soitella sampleja.  Tuetut formaatit:  IFF 8SVX, 8- ja
16-bittinen  AIFF, 8- ja 16-bittinen WAWE, 8- ja 16-bittinen AU, MPEG Layer
I, II ja III.  Mpegien soittelu ei oikein onnistunut 030/25 MHz:n tehoilla.
Jotakin   ääntä   kyllä  sai  ulos,  mutta  ei  tunnistettavassa  muodossa.
Prosessoriteho  ei  yksinkertaisesti  riitä tiukkaan pakatun mpeg-formaatin
purkuun   reaaliajassa.    Sen   sijaan   mpegistä  16-bittiseksi  AIFF:ksi
konvertoimani  biisi  kuulosti  todella hyvältä Delfinan kautta soitettuna.
Ero   Amigan   omaan   8-bittiseen   ääneen   on  selvä  Delfinan  hyväksi.
Valitettavasti  pakkaamaton AIFF vie hirveästi tilaa (sama biisi AIFF:nä 26
megaa  ja mpeginä 2,4 megaa), joten kovin montaa biisiä ei viitsi säilyttää
tilaa viemässä esim.  oman koneeni 500 megan kiintolevyllä.


Sokerina pohjalla

Lisäksi   kokeilin  muutamaa  moduleplayeria,  jotka  tukivat  AHIa.   Ihan
kivastihan  ne  toimivat,  mutta  jos  modulissa oli kanavia yli 20, loppui
prosessoriteho  kesken  ja tuloksena oli musiikin toistonopeuden totaalinen
hidastuminen ja ohjelman jumittuminen.

Toccataa  tukevista  ohjelmista  testasin muutamien ohjelmien demoversioita
(Camouflage,  Samplitude,  Sample  Wrench),  joista  Sample  Wrench  toimi.
Ohjelmassa on monipuoliset samplejen prosessointiominaisuudet (mm.  flange,
chorus,  time  stretch,  pitch  shift,  EQ, crossfade looppaus jne.), joten
samplenvääntäjien kannattaa kokeilla tätä ohjelmaa.

Eräs  ohjelma,  jota  olisin halunnut kokeilla Delfinan kanssa on Audiolab.
Audiolab  on  16-bittisen  äänen editointiin, prosessointiin ja miksaukseen
soveltuva    ohjelma,    josta    on    myös    Delfinaa   tukeva   versio.
Toimitushankaluuksien  vuoksi Audiolab jäi kuitenkin testaamatta.  Vahinko,
sillä  juuri tämäntapaisessa ohjelmassa Delfina olisi varmasti omimmillaan.
Musiikin  tekijälle  Delfinan  käyttöä  sampleplayerina  rajoittaa kortilta
puuttuva DRAM-muisti.
@endnode
@node delf2 "Delfina Lite"
<=========================================================================>
 @{b}Delfina Lite@{ub}
 @{i}Timo Kemppaala @{ui}
<=========================================================================>

Amigan  omistajan  on  nyt  jo viimeistään tunnustettava, että koneen äänet
ovat    auttamattomasti    jääneet    PC:n   jalkoihin   pieniä   lisäyksiä
lukuunottamatta.    Amigalle   on   kuitenkin   ollut   jo   jonkin   aikaa
äänikorttiviritelmiä,  jotka  on  miltei  poikkeuksetta  tarkoitettu  äänen
tallentamiseen ja toistamiseen kiintolevyltä tai muilta medioilta.  Tilanne
on parantunut AHI-järjestelmän kautta, jonka avulla äänille voidaan laittaa
jokin laite niitä soittamaan, jopa Paulasta saadaan uskomattomia irti vielä
tänäkin päivänä.


8 bit 2 bad? Need 16 bit!

Eräänä  päivänä töissä reitittimen kimpussa ollessani päätin hankkia kunnon
äänet koneeseeni.  Päädyin Petsoffin kotisivulle ja lukaisin pariin kertaan
kortin  speksit.   Paikalle sattui, uskokaa tai älkää, eräs PC-käyttäjä, ja
kun  hän  näki  kortin  speksit, hän suorastaan suositteli korttia minulle.
Minulla oli vielä rahaakin sen verran, että kortti olisi mahdollista ostaa.
Soitin  Petsoffille  ja  päätin kysellä yhtä ja toista kortista, ennen kuin
sen  ostaisin.   (Käytännössä  olin  jo päätökseni tehnyt.  :-) Puhelimessa
ollut henkilö kuvasi korttia melkoiseksi tehomyllyksi, ja sellaiseksi se on
osoittautunutkin.   Tuosta  puhelusta  lähtien on jostain syystä hymy ollut
herkässä.


Asentaminen

Delfina  tuli  postissa  pienessä  järkevän kokoisessa paketissa muutamassa
päivässä.   Samana  päivänä  töissä  otin hommat löysästi.  :-) Heti kotiin
päästyäni   nappasin   kouraani  kupillisen  kahvia  ja  rupesin  purkamaan
pakettia.   Se  sisälsi  vihkosen,  kortin  ja  kaksi  DD-korppua.  Rupesin
lukemaan  innokkaana  vihkosta  ja luulin sen auttavan kortin asentamisessa
koneeseen.   Vihkonen ei paljon asentamisesta kertonut, vaan lähinnä kortin
käsittelystä.   Sekin kannattaa kuitenkin lukea, mikäli mielii kortin saada
ehjänä koneeseensa.

Skippasin  manuskan  nopeasti  pois  sormistani  ja  katsoin  uljasta uutta
korttiani.   Huomasin kortin olevan edeltäjäänsä pienempi, eikä siinä ollut
sarja-  eikä rinnakkaisportteja, mutta niitä en tarvinnut, kun itselläni on
jo koneessa MultiFaceCard III.  Päätin heittää kortin koneeseeni.  Ei muuta
kuin  kone kiinni, suojalevy irti ja sitten ahertamaan.  Kortin asentaminen
ei  onnistunutkaan  ihan  heittämällä,  vaan  ensimäinen  asennus oli melko
vaikeaa  A4000:n  Zorro-väylien  ahtauden  takia.   Kortti  meni  kuitenkin
paikoilleen  sopivasti  voimaa  käyttämällä,  niin  ettei kortti kuitenkaan
levahda  heti  ensikosketuksessa.   Tarkistin kaikki liitännät, että kortti
olisi hyvin kannassaan.


Ohjelmat paikalleen

Kortti  näytti  olevan  hyvin  kiinni  ja  käynnistin koneeni.  Kiintolevyn
kiihdytettyä  normaaliin  nopeuteensa  sain  esille early startup -valikon,
josta  katselin, löytääkö kone edes koko korttia.  Kortti löytyi heti ja se
toimi normaalisti.  Jäljellä oli siis vain ohjelmiston asennus.  Käynnistin
koneen  Workbenchiin,  tungin  "MUI INSTALL DISK" -levyn asemaan ja rupesin
asennuspuuhiin.   Se kävi nopeasti Commodoren Installer-ohjelmalla, ja enää
olivat  jäljellä  varsinaiset  Delfina-ajurit.   Nakkasin "SYSTEM SOFTWARE"
-levyn  asemaan  ja  otin  sellaisen  asenteen,  ettei mikään saa nyt mennä
vikaan.   Ja  toimihan  se.   Jälkimmäinen  levyke  piti sisällään Delfinan
käyttöön tarvittavat ohjelmistot sekä AHI-systeemin.


Ensikokemuksia

Asennusohjelman  kehotuksesta  käynnistin koneen uudestaan.  Bootin jälkeen
käynnistin DelfPrefs-ohjelman, jolla muutetaan Delfinan asetuksia.  Ohjelma
on  helppokäyttöinen,  jopa  idioottivarma,  ja tajusin käytön heti.  Tässä
vaiheessa tunsin kortin toimivan normaalisti.  Päätin katsoa, mitä DelfLoad
pitää  sisällään,  ja  se tekikin juuri sitä mitä nimikin kertoi eli näytti
kortin  CPU-asteen  päivittäen  sitä noin kahden sekunnin välein.  Jäljellä
olikin  enää  DelFX,  jolla  varsinainen  digitointi,  muunnos  ja kuuntelu
tehdään.

Samplasin   videolta   muutamaan  otteeseen  paria  ääntä,  ja  ne  todella
kuulostivat   hyvältä   verrattuna   koneeni   8-bittiseen   äänentoistoon.
DelFX:llä   voi   tehdä   melkein   mitä   vain,  aina  äänen  kaiutuksesta
ekvalisaattoreihin   asti.    Ääntä   voi  tehostaa  bassoilla  tai  muilla
äänentasoilla.   DelFX:n  kautta  AIFF-muotoisia  samplauksia toistettaessa
CPU-tehoa  ei  kulu  lainkaan,  koska kortilla oleva DSP tekee kaiken työn.
Delfinan  ohjelmia  voi  myös  ajaa niin monta päällekkäin kuin vain muisti
antaa myöten, eli äänen muunnokset onnistuvat helposti.

Vähän  aikaa leikittyäni päätin kokeilla AHI-ohjelmistoja ja sitä, miten ne
reagoisivat kortin tuottamaan ääneen.  Ensimmäinen uhri olikin Hippoplayer,
jossa  myös  AHI:lla  soitattaminen  onnistui.   MODien äänenlaatu parantui
huomattavasti   Delfinan   kautta  soitettaessa,  joten  16-bittistä  ääntä
kaipaavalle voin lämpimästi suositella Delfina Litea.

        Delfina Lite

        Yleisarvosana:  9,4

        + hyvä äänenlaatu
        + sampleja soitettaessa ei mene CPU-tehoa
        + ohjelmoitava
        + ohjelmat
        + moniajo

        - Zorro II -väylä
        - muistin vähyys

        Lyhyesti:       Kortti  on  ainakin  minulla   ahkerassa
                        käytössä  ja  olen  siihen  tyytyväinen.
                        Suosittelen kuitenkin  ainakin  68030/50
                        MHz -konetta, sillä AHI-moodissa soitta-
                        minen vie tehoa ja paljon.
@endnode
@node globa "Global Experience"
<=========================================================================>
 @{b}The Global Amiga Experience@{ub}
 @{i}Kari-Pekka Koponen @{ui}
<=========================================================================>

Global  Amiga  Experience  on  CD-ROM-levy,  joka  sisältää  530  megatavua
demoversioita  kaupallisista  hyötyohjelmista  ja  muutamista peleistä, mm.
Caligari 24, Xi-Paint 3.1, PPaint 6.3, ImageFX 2.0, Photogenics 1.2, Bars &
Pipes  2.5,  Interplay,  WordWorth  3.1,  MaxonTools,  MaxonCAD, Photoworx,
Folioworx,  MaxonCinema4D  2,  Adorage,  Samplitude  Pro,  Turbo  Calc 3.0,
Cluster,  CacheCDFS  + CD32Emu, SBase4Pro, Datastore, Office Engine, A Cash
Pro,   Amiga   Money,   Turbo   Text   2.0,  Stylus  Provector,  MaxDOS2.5,
infoNEXUS2.5,  DirWork,  TurboPrint,  PPrint3.0,  Diavolo  Backup, Motion &
Magic - Objects, Power Titler, c.a.v.e, Art Effect ja Camouflage.

Levyllä  on  lisäksi  täydelliset  versiot ohjelmista Scala 1.13, Vista Pro
1.0, Distant Suns 4.0, Clarissa 1.1, The Edge 1.72D, Imagine 2.0, X-Copy ja
Steuerfuchs  '93.  Melkein kaikki ohjelmat voi käynnistää suoraan rompulta,
mutta  jotkut  pelit ja ohjelmat ovat pakatussa muodossa, joten ne on ensin
purettava kiintolevylle, ennen kuin niitä voi ajaa.

        The Global Amiga Experience

        Edustaja:       Gentle Eye Ky, puh. 040-5482 044, (03) 363 0048

        Hinta:          60 mk

        Laitevaatimus:  AmigaOS 2.x ja vähintään megatavu  muis-
                        tia. Megan muisti  ei  kuitenkaan  riitä
                        osalle ohjelmista,  joten  laitteistoksi
                        suositellaan AmigaOS 3.x ja neljä  mega-
                        tavua muistia.

        Lyhyesti:       Romppu sopii kaikille, sillä  hinta/laa-
                        tusuhde on korkea.  Lisäksi  kun  mukana
                        tulee vielä bonuksena muutama  kaupalli-
                        nen ohjelma, ei voi muuta kuin suositel-
                        la.
@endnode
@node nokia "Nokia 417TV"
<=========================================================================>
 @{b}Nokia Valuegraph 417TV - multisync-monitori ja TV yhdessä@{ub}
 @{i}Risto Räikkä @{ui}
<=========================================================================>

Kun  syksyllä  1995  sain  Amiga 1200:ni, ostin samaan pakettiin myös Amiga
AM1438S  -multisync-monitorin.   Alussa tuntui hienolta, kun se näytti myös
kaikki  uudet  AGA-tilat  entisen  A500:n  videotilojen  lisäksi.   Suureen
DblPAL-tilaan  tuntui  mahtuvan vaikka mitä verrattuna 640x256 PALiin, jota
olin  käyttänyt  sitä  ennen useita vuosia.  Muutaman päivän käytön jälkeen
kuitenkin alkoivat monitorin parin sentin sururaidat ärsyttää, ja kysyinkin
apua  monesta  purkista,  mutta monien eri näyttöajurien kokeilujen jälkeen
tajusin, että häiritseviin sururaitoihin on totuttava.

Tämän  vuoden  alussa  monitorin  sururaidat olivat vieläkin paikallaan, ja
olin  saanut  tietää  purkeista  ja  IRCistä,  että monitorin sisällä olisi
ruuvit,  joiden  avulla pystyisi säätämään kuvan vaakaleveyttä.  Tämä tieto
ei paljon lohduttanut, koska jos monitoria säätäisi niin, että tarkat tilat
näkyisivät  kokonaan,  niin  tarpeellisten PAL-tilojen overscan-tilat eivät
näkyisi senkään vertaa kuin ennen.


Uusi monitori olisi hankittava

Päätin,  että  seuraavaksi  hankkisin  koneeseeni  uuden monitorin ja tällä
kertaa  17-tuumaisen,  pienistä  14  tuuman monitoreista kun olin saanut jo
tarpeekseni.  Monitorin pienuus ei ollut ainoa syy, miksi aioin ostaa uuden
monitorin.  Lisäksi näköni oli huonontunut hieman katsellessa AM1438S:ää.

Aloin   katsella   tietokoneliikkeistä   ja   Amiga-liikkeiden  mainoksista
monitoriehdokkaita.   Monitorin  olisi  pystyttävä näyttämään kaikki Amigan
näyttötilat  suoraan, minulla kun ei ollut mahdollisuutta laittaa koneeseen
scandoubleria,  joka  tuplaisi  alhaisten  taajuuksien  tilat,  kuten  PAL,
näkyväksi  SVGA-monitoreissa.   Etsimisen  jälkeen  en  löytänyt kuin kaksi
varteenotettavaa  monitoria, jotka näyttivät kaikki näyttötilat!  Ne olivat
Microvitec  GPM  1701  (jota  on  myös  myyty  Amigan  nimen alla) ja Nokia
Valuegraph 417TV.

Päätin mennä ja katsella vielä uudestaan tuota Nokian mallia, se kun tuntui
paremmalta  jo  sen  vuoksi, että siinä olisi TV-viritin.  Lisäksi se olisi
Microvitecin  monitoria  halvempi.   Ensiksi  kävin PC-SuperStoressa, jossa
hinta  oli  4950  mk.   Sain  isäni kanssa hinnan tingatuksi 4800:aan, eikä
myyjän  sanojen  mukaan  sitä  voisi  halvemmalla myydä, koska laite maksaa
heille 4500 mk.  Kalliiltahan tuo tuntui, mutta sieltä sen voisi ostaa, jos
muualta ei sitä halvemmalla saisi.

Soittelin   vielä  muutamaan  kauppaan  ja  kävin  Cruz  Broker  -nimisessä
liikkeessä  Helsingin Malminkartanossa.  Minulla oli sieltä jo entuudestaan
hyviä  kokemuksia sen edullisuudesta.  Kyselin myyjältä kyseistä monitoria,
mutta  hänen  mukaansa  sitä ei kukaan osta, kun tavallisia SVGA-monitoreja
saisi  halvemmalla.   Kyllähän  minuakin  olisi  kiinnostanut  ostaa  jokin
edullinen  17"  monitori,  kuten  Panasync  5G,  joka  maksoi  vain 3500 mk
verrattuna  4700  mk:n  hintaan,  jolla  myyjä  tarjoutui  Nokian monitorin
myymään.   Laitoin  tilauksen  listaan,  mutta  kun  monitoria  ei kuulunut
Brokerilta  pariin viikkoon eikä sitä olisi saatu liikkeseen muuten kuin PC
SuperStorea  kalliimpaan  hintaan, ostin laitteen ylioppilaslahjarahojen ja
vanhempieni avustuksella 4800 markalla PC-SuperStoresta.


Ensimmäiset kokemukset

Monitori tuli suuressa laatikossa, joka oli lähes yhtä suuri kuin laatikko,
jossa  21-tuumainen  TV:nikin tuli.  Iso oli myös monitori.  Ainahan kaikki
vaikuttaa  suuressa  liikkeessä pieneltä, varsinkin kun vieressä oli 20- ja
21-tuumaisia  jättiläisiä.   Kooltaan  monitori on 427x430x483 mm (leveys x
korkeus  x  syvyys)  ja bruttopainoakin sillä on 23 kg, joten mille tahansa
keikkuvalle pöydälle sitä ei voi sijoittaa.

Säädöt   monitorissa   ovat   erinomaiset,   ainakin  verrattuna  AM1438S:n
puutteellisiin   mekaanisiin  säätimiin.   Nokiassa  säädöt  ovat  oikealta
vasemmalle  asetusten  nollaus tehdasasetuksille, volyymi, äänen tasapaino,
kuvan  siirto  leveyssuunnassa,  kuvan siirto pystysuunnassa, kuvan venytys
leveyssuunnassa,  kuvan  venytys  pystysuunnassa,  kontrasti  ja valoisuus,
kuvan   demagnetisointi   sekä   on/off.    Lisäksi  löytyvät  toissijaiset
toiminteet:  yhdensuuntaisuuskorjaus ja tyynyvääristymän korjaus.

Monitorissa on tavallinen SVGA-liitin, joten siihen täytyi ostaa 125 markan
hintainen SVGA-adapteri Broadlinelta.  Takana olevat liitännät ovat lisäksi
antennijohdon  liitäntä,  verkkoliitäntä,  lisäkaiutinliitäntä (voi liittää
kuulokkeet) ja RCA audio in (vasen ja oikea).

Kun  olin  asentanut  kaikki  tarpeelliset  kaapelit, ihmettelin kuvaruudun
ruskehtavansävyistä  kuvaa.   Luulin,  että jokin oli pielessä, mutta parin
minuutin   jälkeen   ruutu   oli   lämmennyt  ja  värit  näkyivät  erittäin
luonnollisina  ja  kirkkaina.  Oli aika säätää kaikki näyttötilat sopiviksi
monitorille.   Tiesin  jo  ennen  monitorin  kokeilua,  että  se  näyttäisi
matalataajuustilat,  kuten  PAL  ja  NTSC,  mutta en tiennyt, että monitori
pystyisi  näyttämään myös Super72-tilat.  Matalien vaakataajuksien rajaa en
tiedä   tarkkaalleen,   mutta  monitoriajurien  kokeilujen  jälkeen  se  on
luultavasti  15-28  kHz  -  31-64  kHz, mahdolliset virkistystaajuudet ovat
48-100  Hz.   Vaakataajuuksien 28-30 kHz puuttuminen tarkoittaa, että ennen
paljon  käyttämäni  DblPAL ja DblNTSC eivät näkyneet kunnolla, mutta muissa
AGA-tiloissa on kyllä tarpeeksi valinnan varaa.

Matalataajuudet,  kuten  PAL, käyttävät samaa taajuutta kuin TV-kuva, joten
niiden tilojen säätö vaikuttaa myös TV-kuvan säätöihin.  Matalataajuustilat
on  mahdollista  säätää niin, että myös täyden overscanin kanssa ne näkyvät
kunnolla.   Kun  kyseessä  on  17"  monitori, niin on selvää, että PAL-tila
näyttää rakeiselta, mutta kyllä siihenkin tottuu esim.  peleissä.  Demoissa
sitä ei pahemmin huomaa.

Korkeampien   taajuuksien  tiloissa  kuvanlaatu  on  huippuhyvä  verrattuna
AM1438S-monitoriin,  jonka  senkään  tilat  eivät ole mitään kovin huonoja,
vaan  jotkut  tarkat  tilat  näkyvät hieman sumuisina.  Tiloihin jää pienet
sururaidat,  mutta  niillä  ei  pahemmin  ole  väliä, koska monitori on sen
verran iso.

Tavallinen  Super72  jättää muutaman sentin sururaidat, mutta niistä pääsee
eroon   Aminetistä   löytyvillä   viritetyillä   ajureilla.    Käytän  myös
HighGFX-nimisiä  AGA-ajureita,  joilla  saa  jopa  1240x784 ja suurempiakin
tiloja  käyttöön,  lomitettuina  tietenkin,  sen verran alkeellinen on AGA.
Super72  ja  HighGFX  ovat  erinomaisia mm.  kuvien näyttämiseen, kun esim.
Multiscan  on  liian  pieni  näyttämään  niitä  kokonaisina,  mutta  muuten
kyseiset tilat ovat melko käyttökelvottomia.

Tällä  hetkellä  käytössäni  olevat  tilat ovat Euro72, HighGFX, Multiscan,
NTSC,  PAL  ja  Super72,  mutta  lähes kaikissa ohjelmissa käytän Multiscan
Productivityä   (656x495).    Kaikki   ohjelmat   eivät  kuitenkaan  suostu
käynnistymään  tähän  tilaan,  vaan käytän siihen tarkoitukseen erinomaista
ModePro-nimistä  ohjelmaa.   Eteeni  ei  vielä ole tullut ohjelmaa, joka ei
olisi  toiminut  Multiscanissa  tai ModePro ei olisi pystynyt avaamaan sitä
haluttuun tilaan.

Kokeilin  monitoria myös hieman pikkusiskoni 120 MHz Pentiumissa, jossa oli
S3  Trio  -näyttökortti  yhden  megan  muistilla.   Siinä toimivat 640x480,
800x600  ja  1024x768-tilat näkyivät kaikki hyvin ilman mitään sururaitoja.
Kaikki  muut  tilat  olivat  erinomaisen  kirkkaita, mutta 1024x768-tilassa
ilmeni  hieman sumuisuutta, ei kuitenkaan niin paljon, ettei siinä pystyisi
työskentelemään.

Nokiassa   on   14   tehdasmuistipaikkaa  ja  18  käyttäjän  tallennettavaa
muistipaikkaa eri näyttötiloille.


Tehoa säästävä stereotelkkari

417TV:ssä   on   edessä  kaksi  kaiutinta,  erityisesti  multimediakäyttöön
suunniteltuja.   Ääni  on  melko  hyvä  ja  matalampia taajuuksiakin kuuluu
jonkin  verran.   (Vertaa videomonitoreihin ja AM1438S:ään, joissa ei niitä
kuulu  ollenkaan.)  Ohjekirja  väittää  äänitehon  olevan  2 x 0,5 W, mutta
toisaalta  PC-SuperStoren  lehti väittää kauttimien pystyvän 2 x 2 W tehoon
ja vahvistimen 2 x 1,5 W tehoon.

Nokia  417TV:ssä on myös automaattinen tehonsäästötoiminne, kuten ohjekirja
kertoo  virransäästöstä.   Virransäästö  on  DPMS-standardin mukainen EPA:n
(USA:n  ympäristöviranomaisten)  hyväksymä.   Sen  saa  käyttöön mm.  MCP:n
virransäästötoiminnon   avulla   näyttökorteilla   varustettujen  Amigoiden
lisäksi  myös  ECS-  ja AGA-Amigoissa.  Tehonkulutus normaalitoiminnassa on
<150  W, valmiustilassa 70 W, lepotilassa <30 W ja virransäästötilassa <8 W
(MCP:llä voi säätää, koska monitori menee valmiustilaan tai lepotilaan).

Lisäksi  monitori toimii TV:nä, mutta koska minulla on käytössäni jo toinen
TV,  niin  en  ole  käyttänyt  sitä kovinkaan paljon alkuasetusten lisäksi.
TV:n   asetusten   säätö   on  erittäin  helppokäyttöistä  sen  kehittyneen
kuvaruutuvalikon  vuoksi  ja TV:stä löytyykin kaikki ominaisuudet, joita on
myös  edullisimmissa  myytävissä  televisioissa.   Se  ei ominaisuuksillaan
loista,  mutta eipä sillä ole myöskään väliä, koska pääasia on itse kuva ja
TV:n  toimivuus.   Kuvanlaatu  on  vain kohtalainen (meidän muutaman vuoden
vanhassa 14" kannettavassa TV:ssämme on parempi kuvanlaatu), mutta kyllä TV
käy   hyvin   kakkostelkkariksi   monitorin   ohella.    TV-osassa   on  59
muistipaikkaa  ja  teksti-TV:ssä on kahdeksan sivun muisti.  Kaukosäädin on
helppokäyttöinen  ja  hyvin käteen sopiva; sen avulla hoidetaan myös kaikki
TV:n asetukset.


Ei suurempaa valittamista

Putki on hyvin heijastuskäsitelty, siinä on antistaattinen pinnoite.  Kuvan
lävistäjä  on 15,7", pistejako 0,28.  Monitori on TCO-92 emissiostandardien
mukainen,   joten  sen  ei  pitäisi  pahemmin  säteillä.   Eri  taajuuksiin
synkkautuminen  on tarpeeksi nopeaa, tilaa vaihtaessa kuuluu vain hiljainen
ininä  tai  "plam".   Maksimitarkkuus  on  1024x768,  joten se ei ole aivan
tarkin  mahdollinen.   Tarkkuuden  luulisi  kyllä riittävän lähes kaikille,
varsinkin  kun  Amigalle  ei  paljon  ole näyttökortteja, jotka pystyisivät
näyttämään    kunnolla   tuota   tarkempia   näyttötiloja.    Monitori   on
suorakulmainen, eli kuva näkyy tasaisena.

Runsaan  parin  kuukauden  käytön  jälkeen  minulle  ei  ole  ollut  mitään
valittamisen aihetta Nokia Valuegraph 417TV -monitorista, ja se on toiminut
odotetusti.   Suurin  hyöty  kuitenkin  tästä on hyvän näyttökortin kanssa,
joka  näyttää  800x600  tai  parempia  tiloja.   Suosittelen kaikille hyvää
monitoria etsiville Nokiaa.

        Nokia Valuegraph 417TV

        + kirkkaat ja luonnolliset värit
        + erinomaiset säädöt
        + Kaukosäädin on kätevä.
        + Monitorin teline on tukeva ja liikkuu hyvin eri suuntiin.
        + käyttökelpoiset kaiuttimet
        + Selkeä monikielinen käyttohje, jossa myös suomenkielinen osa on
          erinomainen.

        - Melko iso koko, vaikea sijoittaa hyvin, jos tilasta on puutetta.
        - Hinta (17" monitorit ovat vieläkin todella kalliita).
        - TV-virittimen kuvanlaatu voisi olla parempi.
        - Ei näytä parempia tiloja kuin 1024x768 (käyttöohjeen mukaan).
        - Täytyy ostaa erillinen SVGA-adapteri, josta tulee vielä
          lisäkustannuksia.
        - Kuulokeliitäntä on sijoitettu taakse.

        Pisteet:        9/10

        Testattu:       Amiga 1200, 68030/50 MHz, 22 Mt muistia ja 340 Mt
                        kiintolevy

        Edustaja:       PC-SuperStore, (09) 329 000, http://www.pcss.fi

        Liikkeet:       Kehä I:n ja Porintien kulmaus, Helsinki
                        Mannerheimintie 4, 00100 Helsinki
                        Kuokkamaantie 4, 33800 Tampere
                        Asentajankatu 8, 20230 Turku
                        Antinkatu 23, 28100 Pori

        Hinta:          4950 mk

        Lisätietoja:    http://www.nokia.com

Tarpeelliset ohjelmat ja ajurit ovat saatavilla Aminetista.

125  markan  hintaista  monitori-adapteria  myy  Broadline Oy:  Koisotie 5,
01300   Vantaa,   puh.    (09)   8747   900,  fax  (09)  8735  425,  e-mail
broline@dlc.fi.
@endnode
@node scion "Scion Genealogist"
<=========================================================================>
 @{b}Scion Genealogist v4.07@{ub}
 @{i}Teemu Valkeapää @{ui}
<=========================================================================>

 @{" Kuva " system "SAKUVIEW Kuvat/Scion.IFF <>NIL:"}

Sukututkimus  ei  varmasti  ole niitä yleisimpiä Amigan käyttötarkoituksia,
mutta  siihenkin  löytyy  ohjelma,  vieläpä ilmainen.  Scion Genealogist on
Uudessa   Seelannissa   majailevan  Robbie  J.   Akinsin  tekemä,  vapaassa
levityksessä  oleva  sukututkimusohjelma.   Käytössäni  oleva vuodelle 1995
päivätty versio 4.07 vaatii toimiakseen Kickstart 2.04:n ja yhden megatavun
muistia.

Ohjelman  käyttöliittymä on toteutettu selkeästi ja se on helppokäyttöinen,
ilman   tietokoneita   kasvanut   edellisen   sukupolven  edustajakin  oppi
käyttämään   sitä   varsin  nopeasti.   :-)  Ohjelma  pystyy  käsittelemääm
maksimissaan  4999  ihmistä/tietokanta,  jokaisella  ihmisellä  voi olla 10
avioliittoa ja jokaisella perheellä 40 lasta.

Ihmisistä  kerättyjen  tietojen  esittämisen  helpottamiseksi ohjelmaan voi
määritellä  ulkoisen tekstieditorin ja kuvannäyttäjän, joilla tietokannassa
olevien  henkilöiden  lisätietoja  ja  mahdollisia skannattuja valokuvia on
helppo  tarkastella.   Tietoja  voi  myös  tulostaa  eri tavoin, jos haluaa
esitellä sukuhistoriaa tietokonetta omistamattomille sukulaisille.

Vaikka  itse  ohjelma  on  ilmainen, sukututkimuksesta koituu jonkin verran
menoja  esim.   seurakuntien  arkistoista  lähetettyjen  esi-isien  tietoja
sisältävien  syntymätodistusten  sun  muiden muodossa.  Usein ne ovat ainoa
tapa  saada  jotain selville, ellei ole enää ketään vanhempaa ihmistä, joka
muistaisi  omia  vanhempiaan ja isovanhempiaan.  Mitenkään kauhean pitkälle
ei useinkaan pääse, tietoja voi löytyä esim.  1700-luvun alusta nykyaikaan.

Sukututkimus on kaiken kaikkiaan kiinnostavaa puuhaa ja on mielenkiintoista
miettiä, millaista satoja vuosia sitten eläneiden ihmisten elämä on ollut.

Jos  ohjelma  alkaa kiinnostaa, saa sen ainakin allekirjoittaneen purkista,
numerosta  (03)  513  4212  (Scion407.lha).   Internautit löytävät uudemman
Scion Genealogistin Aminetista, esimerkiksi osoitteesta:

http://sunsite.doc.ic.ac.uk/pub/aminet/biz/dbase/Scion409.lha
@endnode
@node breat "Breathless"
<=========================================================================>
 @{b}Breathless@{ub}
 @{i}Jarmo Laakkonen @{ui}
<=========================================================================>

Breathless  on tyypillinen Amigan Doom-klooni lukuunottamatta sitä seikkaa,
että  se  pyörii  uskomattoman  sulavasti  ainakin  verrattuna  The Killing
Groundsiin  (onhan  engine  paljon  simppelimpi, toim.  huom.).  Breathless
toimitetaan  kolmella disketillä ja asentuu kiintolevylle mukisematta tutun
ja turvallisen Installer-ohjelman avulla.

Pelin  grafiikka  on  loistavaa  ja  rendatut  viholliset  ovat tosi hienon
näköisiä.   Äänet ovat hyvät, mutta musiikki ei oikein kolahtanut.  Sen saa
onneksi kytkettyä pois.  Pelattavuus on kohdallaan, mutta tähtäyksen kanssa
on  joskus  ongelmia:   jos  vihollinen  on  liian korkealla, siihen ei osu
kirveelläkään,  ellei siirrä katsettaan tarpeeksi ylös.  Mukava idea on se,
että  pelin  aikana  voi  kerätä  rahaa,  jolla voi ostaa lisää ammuksia ja
energiaa.  Toki niitä löytyy myös matkan varrelta.

        Breathless

        Laitevaatimus:  Amiga AGA

        Testattu:       Amiga 1200 68030/50 MHz, 6 Mt

        + nopeus
        + grafiikka

        - tähtäys
        - vain suoria kulmia rakennuksissa

        Grafiikka:      92
        Äänet:          87
        Pelattavuus:    89
        Vetovoima:      90
@endnode
@node found "Foundation"
<=========================================================================>
 @{b}Esikatselussa: Foundation@{ub}
 @{i}Janne Pikkarainen @{ui}
<=========================================================================>

Tätä   peliä   on   odotettu!    Foundationia,   Sadeness  Softwaren  upeaa
Settlers-kloonia  on  hypetetty  ties  miten kauan.  Projekti on viimeinkin
siinä  vaiheessa,  että demoversio on ulkona ja lopullinen pelikin ilmestyy
ihan pian.

No  onko  se  sitten  hieno?   Kyllä.   Alussa  pelin käyttöliittymä tuntuu
sekavalta,  mutta  siihen tottuu nopeasti.  Tämän jälkeen kaikki onkin yhtä
juhlaa.  Peli moniajaa näpsäkästi omalla ruudullaan (näyttötilan saa valita
vapaasti),  grafiikka  on  hienoa  sekä  yksityiskohtaista  ja  äänet  ovat
tunnelmallisia.

Pelin idea on yksiselitteinen ja kovin Settlersmäinen:  rakennetaan toimiva
kylä   ja   nitistetään  viholliset,  minkä  jälkeen  tehdään  sama  temppu
seuraavassa  maailmassa.   Kylän  rakentaminen  ei  ole  helppoa  ja kaikki
vaikuttaa  kaikkeen.  Rakennukset eivät synny ilman tarveaineita, ja näinpä
kivi-,  metalli-  ja  puuvarastoista  tulee huolehtia jatkuvasti.  Aseseppä
kaipaa  terästä  aseiden  valmistamiseen.   Toisaalta mikään ei suju, ellei
ruokaa ole saatavilla.

Pelistä   on  tarjolla  niin  AGA-  kuin  näyttökorttiversiotkin.   Lisäksi
Internetistä   löytyy   erillinen  tehtäväpaketti  sekä  ns.   mugshotteja,
Foundationin    erikoisuuksia.     Pelin   jokaisella   hahmolla   on   oma
vaihdettavissa  oleva  kasvokuvansa,  joten  myös  sinä  voit  olla  omalla
tavallasi  pelin  tähti.   Haluatko  olla  taikuri,  puuseppä  tai vaikkapa
ritari?  Foundationissa se onnistuu.


Aminet:

Välttämättömät paketit:
ftp://ftp.sunet.se/pub/aminet/game/demo/FoundDemoAGA.lha (AGA-koneille)
ftp://ftp.sunet.se/pub/aminet/game/demo/FoundDemoRTG.lha (näyttökortit)
ftp://ftp.sunet.se/pub/aminet/game/demo/FoundMission.lha (tarvitaan joka
                                                          tapauksessa)

Ylimääräiset, joskin suositeltavat paketit:
ftp://ftp.sunet.se/pub/aminet/game/demo/FoundSamples.lha (kaamea kasa ääniä
                                                          peliin)
ftp://ftp.sunet.se/pub/aminet/game/demo/FoundMugsAGA.lha (AGA-mugshotit)
ftp://ftp.sunet.se/pub/aminet/game/demo/FoundMugsRTG.lha (RTG-mugshotit)

Päivitykset:
ftp://ftp.sunet.se/pub/aminet/game/demo/FoundUpdate.lha  (AGA + RTG)
@endnode
@node netha "NetHack"
<=========================================================================>
 @{b}NetHack - pelien peli@{ub}
 @{i}Sami Kettunen, Kasse Korhonen @{ui}
<=========================================================================>

Kolistelet  miekkoinesi  tunkkaista  käytävää pitkin, kaikki ympärilläsi on
kallioon louhittua tunnelia.  Hikipisara valuu otsaasi pitkin:  nyt on tosi
edessä.   Tätä  hetkeä  varten olet harjoitellut, tämän hetken ovat jumalat
sinulle  tarkoittaneet.   Kauas  et  näe,  mutta  pimeydestä kuuluu jotain.
Kätesi  puristuu  jalokivin  koristellun  miekan kädensijan ympärille, olet
valmiina hyökkäämään...  Mutta mitä!?  Ruskea d-kirjain?!

Oletko joskus kuullut kavereidesi puhuvat jostain "uskomattomasta pelistä",
jonka  rinnalla  muut ovat pinnallista puuroa ja joka jättää muut jälkeensä
monipuolisuudellaan  ja  yllättävyydellään?  Innostuit, luulisin, mutta kun
ryntäät  kaverisi  luo  katsastamaan  tuota  ihmettä, eteesi paljastuu vain
tylsä   kasa   merkkejä,   joista   jotkut   liikkuvat   ja  toiset  eivät.
Toivottavasti  et kääntänyt selkääsi NetHackille, sillä silloin olet jäänyt
paljosta paitsi.

NetHack  ei  siis  todellakaan ole sille, joka kuola valuten himoitsee aina
vain  sulavampaa  3D-grafiikkaa eikä välitä itse pelistä paljoakaan.  Tosin
tämä  saattaa olla hieman kärjistettyä, mutta kannattaa peliä kokeillessaan
muistaa,  että  merkkigrafiikka  on NetHackiin täydellisesti sopivaa.  Anna
itsellesi  muutama  peli  aikaa  tottua siihen, ja tulet huomaamaan, kuinka
loistavasti   merkkigrafiikka   voikaan   toimia.   Muutenkin  aloittelijan
kannattaa  valita  aloitukseen  helppo  hahmo, kuten barbaari, valkyria tai
samurai, ettei into lopahda ensimmäiseen hirviöön.

Ääniäkään  NetHackissa  ei  kummemmin  ole.   Et  siis  voi  kyllästyä aina
samanlaiseen  miekan  kilahdukseen  tai hirviön kiljaisuun iskun sattuessa.
Joissakin  versioissa on ääniä tiettyihin hieman erikoisempiin tapahtumiin,
mutta suosittelen niitä kytkettäväksi pois.

Ainoa  hyväksyttävä  selitys  häneltä, ken ei ole NetHackia pelannut, on se
ettei   siihen   ole   ollut  mahdollisuutta.   Se  kyllä  kuulostaa  melko
omituiselta, sillä NetHack on käännetty kaikille yleisille tietokoneille ja
käyttöjärjestelmille,  mm.   Amiga,  Atari,  Macintosh,  UNIX, Irix, Linux,
MS-DOS,  OS/2,  Windows NT jne.  Toki saattaa olla, ettei peliä ole hänelle
(kyllähän _me_ olemme NetHackia pelanneet, emmekö olekin?) kukaan näyttänyt
tänä quakien ja dukenukemien kulta-aikana, jolloin pelin tekee grafiikka ja
se mitä yksinkertaisempi se lopulta on.

Yksinkertaisuudesta   NetHackia   ei   voi  syyttää:   komentoja  riittänee
kattamaan  koko  näppäimistö, shiftin ja ctrl:n kanssa.  Tämä ei kuitenkaan
saa  säikäyttää,  sillä  kaiken  oppii, kun vain pelaa.  Asia on hieman eri
kuin  esimerkiksi  lentosimulaattoreissa,  joissa  nappeja on vaikka muille
jakaa,  sillä  peli ei kulje reaaliajassa, joten ohjeiden selaamiseen kyllä
riittää aikaa.

Tarkoituksena NetHackissa on kerätä niin paljon aarteita kuin pystyy, hakea
Amulet  of  Yendor  ja  päästä  luolastoista  elossa ulos.  Legendan mukaan
amuletin  hakijalle  jumalat  antavat  kuolemattomuuden.   Oli  miten  oli,
ainakin  kultaa  ja  kunniaa  tulee varmasti riittämään.  Saattaa kuulostaa
helpolta,  mutta sitä se ei todellakaan ole.  Amuletti ei löydy ensimmäisen
oven  takaa:   se  täytyy  hakea  Helvetistä,  jossa  sitä  pitää hallussaa
Yendorin  velho.   Ennen  tätä täytyy hahmon olla todella kehittynyt, sillä
Helvetin   asujaimisto  ei  ole  mitään  maitopoika-ainesta,  puhumattakaan
Yendorista  itsestään.  Versiosta riippuen ei edes luolasta pakeneminen ole
tarpeeksi:   amuletti täytyy vielä uhrata omalle jumalalle, jolloin peli on
pelattu läpi.

Vaikka  pelin  juoni onkin aina sama, on jokainen pelikerta aina erilainen.
Tämän   mahdollistaa   joitakin   erikoiskenttiä  lukuunottamatta  kaikkien
luolastojen  uudestaan generointi joka pelille.  Täten luonnollisesti samat
tavaratkaan  eivät löydy samoista paikoista, ja sama pätee myös hirviöihin.
Ilman  tätä  ominaisuutta  ei NetHackia jaksaisi pelata monta kertaa, sillä
luolaston  etukäteen  tietäminen  vie pelistä koko ilon.  Myös scrollit eli
kääröt,  jotka sisältävät erilaisia taikoja, ovat joka pelissä eri nimiset.
Näin  on  asian  laita  myös taikasauvojen, taikajuomien, (jalo)kivien yms.
esineiden kanssa.

Roolipeleistä  tuttu  kokemuspistesysteemi  on  myös NetHackissa, ja siihen
perustuu    myös    kokemustasoilla   nousu.    Kovemmista   örmyistä   saa
luonnollisesti  kovemmat kokemuspisteet, mutta tietenkään tasot eivät nouse
enää  pienillä  kokemuspisteillä,  kun  ovat  tarpeeksi  korkealla.   Pelin
loputtua  lasketaan  pelaajan  pisteet, joihin vaikuttaa kokemus, rahat, se
onko  Amuletti  onnistuttu  hakemaan  sekä  lukuisia  muita asioita.  Siinä
vaiheessa,  kun  peli  on  pelattu  läpi,  aletaankin  sitten  taistelemaan
kulmakunnan kovimmista pistemääristä...

Esimerkki  NetHackin  esittämästä  pelitilantaasta saattaisi olla tällainen
(otettu suoraan NetHack 3.11:n Guidebookista):

    _______________________________________________________________________
     The bat bites!
 
         ------
         |....|    ----------
         |.<..|####...@...$.|
         |....-#   |...B....+
         |....|    |.d......|
         ------    -------|--



     Player the Rambler         St:12 Dx:7 Co:18 In:11 Wi:9 Ch:15  Neutral
     Dlvl:1 G:0  HP:9(12) Pw:3(3) AC:10 Xp:1/19 T:257 Weak
    _______________________________________________________________________
  
Eikö  näytäkin tylsältä?  Kuten fiksut tietävät, @-merkki on pelaajan hahmo
(itse asiassa muutkin ihmiset ovat @-merkkejä).  Viesti"'The bat bites!" on
selvä, ja kyseinen lepakko on pelaajan vieressä äheltävä B-kirjain.  "d" on
luultavasti  pelaajan  lemmikkikoira,  joka  ei  ilmeisesti ole innokkaasti
hyökkäämässä   lepakon  kimppuun...   "$"  tarkoittaa  rahaa,  aivan  kuten
aavistelitkin.  "<" taasen on portaat, josta pääsee ulos luolastosta (ellei
amuletti  ole  mukana,  peli loppuukin sitten siihen).  Alarivit sisältävät
sekalaista   tietoa,  johon  en  nyt  kuitenkaan  puutu,  yleisesti  ottaen
kuitenkin lähinnä pelaajan ominaisuuksia.

Mainittakoon,  että  uusimmat  versiot NetHackista tukevat myös grafiikkaa.
Tähän   eivät  minun  merkkimaailman  muokkaamat  aivosoluni  pysty  mitään
positiivista  sanomaan,  paitsi  ehkäpä  uusien pelaajien on helpompi tulla
pelaamaan,  kun  "näkee  mitä  tapahtuu".   Pitkällä tähtäimellä, luulisin,
hirviöiden  tunnistaminen vaikeutuu liikaa, värillisistä kirjaimista asiaan
perehtyneen   on   hirviöt   paljon  nopeampi  tunnistaa.   Mutta  jokainen
taaplatkoon tyylillään.

Luolastoista  löytyy myös, yllätys yllätys, kauppoja.  Näin ollen kerätystä
kullasta  on  myös  näkyvää  hyötyä uusien tavaroiden tai parempien aseiden
muodossa.    Toisaalta   ketäänhän   ei   rahan  menetys  kiinnosta,  joten
ryöstämään,   ryöstämään!    Tämä   onkin  NetHackissa  oikea  taiteenlaji.
Kovimmat  karjut  hakkaavat  kauppiaat  kuoliaaksi sen pitemmittä puheitta,
toiset  taas  hivuttautuvat  sopivaan  kohtaan  ja  zappaavat taikasauvalla
poloiselta kauppiaalta hengen puis.  Eräs saattaa kerätä tavarat taskuun ja
kaivaa  lattiaan reiän tai ihan pokkana teleporttautua kaupan ulkopuolelle.
Kerran  pakenin  uruk-hai-laumaa kauppaan, ja penteleet ampuivat vahingossa
kauppiasta  myrkytetyillä  nuolilla!   Eipä siinä mitään, kauppias kuoli ja
sain  rauhassa  kerätä  tavarat  parempaan talteen.  Käyhän se niinkin.  Ja
muuten,  jumalat  eivät  tykkää  kauppiaan  tappamisesta, ellet sitten satu
olemaan   kaoottinen.   Niin,  lemmikinkin  pystyy  opettamaan  varastamaan
kaupasta...

Jumalten  tyytyväisyys  onkin  joskus melko hyödyllistä, sillä rukoilemalla
saattaa  pelastua  monesta  pinteestä.  Eräs tapa pitää jumalat iloisina on
uhrata  tuoreita  ruumiita  oikealla alttarilla (!).  Mitä vaikeampi hirviö
oli tappaa, sitä enemmän sen uhraamisesta on hyötyä.  Joskus jumalat voivat
antaa  tavaroitakin  kunnon  uhraajalle,  ja  onnikin paranee.  Alttareilla
kannattaa  myös  rukoilla,  ja  jos  hyvin  käy,  muuttuvat  ennen rukoilua
alttarille  asetetut tavarat siunatuiksi.  Lemmikki on jumalan lahja, joten
sitä ei kannata tappaa.

Laajuus  on  "normaaleihin"  seikkailupeleihin  verrattuna melkoinen, sillä
NetHackissa  on lähes 300 erilaista hirviötä ja yli 400 erilaista esinettä,
aseista maagisiin sormuksiin.  Erilaisia tapoja kuollakin löytyy yli sata.

NetHackista  on  melko vaikeaa kertoa kaikkea, eikä siinä olisi mieltäkään,
sillä  pelaamisen ilo tulee uuden löytämisestä ja oivaltamisesta.  Siksi en
suosittele  spoilereiden  lukemista,  vaikka  ne pelaamista helpottavatkin.
Myös  wizard-  ja  explore-moodien  käyttö  kannattaa  unohtaa,  jos  aikoo
säilyttää mielenkiintonsa tähän upeaan peliin.  Se todella on sen arvoinen.

        NetHack 3.11 ja uudemmat 

        Grafiikka:      100 % (merkkigrafiikka)
                        20 %  (grafiikkamoodi)
        Äänet:          100 % (Manowar CD:ltä)
        Pelattavuus:    99 %
        Kiinnostavuus:  99 %

        Tuomio:         99 %
@endnode
@node nin64 "Nintendo 64"
<=========================================================================>
 @{b}Nintendo 64 - pelikonsolien kuningas@{ub}
 @{i}Jouko Kieho - Kuva: Janne Siren @{ui}
<=========================================================================>

 @{" Kuva " system "SAKUVIEW Kuvat/Nintendo64.JPG <>NIL:"}

Aikoinaan  Nintendo  pamautti  markkinoille  aivan  ylivoimaisen 8-bittisen
pelikoneen    nimeltä    NES,    Nintendo   Entertainment   System.    Muut
konsolivalmistajat, lähinnä Sega, jäivät unholaan.  NESiä myytiin miljoonia
kappaleita   ympäri  maailman.   Siitä  tuli  hetkessä  maailman  suosituin
pelikonsoli.    Tapahtuneen  seurauksena  Sega  julkisti  oman  16-bittisen
pelikoneensa  nimeltä  Sega  Megadrive.   Megadrive  syrjäytti NESin, mutta
ikinä siitä ei tullut yhtä menestyvää konetta kuin Nintendolla oli.

Nintendohan   ei   siitä   lannistunut,  vaan  julkisti  uuden  16-bittisen
pelikonsolinsa,  Super Nintendon.  Tämä kone olikin kuin unelma.  Grafiikka
oli  silmiähivelevän  kaunista  ja  peliohjain  oli kehittynyt, sillä lisää
nappeja  sekä  muotoja  oli  tullut.   Nintendo oli taas maailman huipulla.
Tämän  jälkeen Nintendon suunnitteluväki alkoi kehittää uutta superkonetta,
jonka suunnitteleminen kestäisi vuosia.


Kilpailijat ehtivät ensin

Sillä  aikaa  Sega  julkaisi  oman  käsityksensä  superkonsolista  tuomalla
markkinoille   Sega   Saturninsa.    Se  olikin  sitten  jo  iso  mullistus
pelikonsolien  maailmassa,  sillä se oli ensimmäinen CD-tekniikkaa käyttävä
konsoli.   CD-levyt  tuovat tullessaan mahtavat äänet, upean grafiikan sekä
paljon  muuta,  mistä  ei olisi ikinä osattu uneksiakaan.  Nintendon myynti
laski  jo  sen  verran  huolestuttavasti, että Nintendo alkoi kertoa huhuja
uudesta konsolistaan, joka ei kuitenkaan ollut läheskään valmis.

Tässä   vaiheessa   tuli   elektroniikkavalmistaja  Sony  mukaan  kuvioihin
julkaisemalla   Sony  Playstationin.   Niin  kuin  kaikissa  koneissa  tätä
ennenkin,  taas  nähtiin  upeinta  grafiikkaa  päällä  maan.  Playstationia
myytiin  hirvittäviä  määriä.   Koneelle  julkaistiin hetkessä kymmenittäin
pelejä,  joista  kuitenkin  osa  on  väkisin tehtyjä ropelluksia ja yrittää
vaikuttaa   pelaajiin   pelkän  grafiikan  turvin.   Playstation  on  vielä
nykyäänkin  todella  mahtava  kone,  sillä  sitä  myydään päivittäin satoja
kappaleita   ympäri   maailmaa.    Sega   sekä  muut  valmistajat  alkoivat
auttamattomasti  pudota kyydistä, sillä muiden pelikonsolien myynti romahti
täysin.


Nintendiumin vastaisku

Nintendo   oli   saanut   valmiiksi  pitkän  projektinsa  yhdessä  maailman
tietotekniikan   huippuosaajan   Silicon  Graphicsin  (mm.   erikoisefektit
elokuvissa Jurassic Park, Terminator 2) kanssa.  Tuloksena oli Nintendo 64.
Tätä  konetta  myytiin  Japanissa ja Yhdysvalloissa valtavat määrät.  Siitä
tuli  hetkessä  maailman  suosituin pelikonsoli.  Jälleenmyyjiltä ostettiin
heti  varastot  tyhjiksi.   Koneen  Suomeen rantautuminen kesti juuri tästä
syystä  todella  kauan.  Lähinnä jotkut alan lehdet saivat jostain revittyä
muutamia kappaleita testattaviksi, nekin tietysti jenkkiversioita.

Kun  euroversio  koneesta vihdoin tuli Suomeen muutamien pelien kanssa, oli
tulos    aivan    uskomaton.     Koneet   suorastaan   revittiin   käsistä.
Nintendo-klubin jäsenille tarjottiin mahdollisuutta ostaa kone ensimmäisten
joukossa.   Tilauksia  tuli  tuhansittain, vaikka hinta tässä vaiheessa oli
vielä  huima.   Moniin  elektroniikkaliikkeisiin  tuli  kokeiltavaksi uusia
konsoleja.    Joissakin   liikkeissä  jouduttiin  jopa  sulkemaan  laitteet
kokonaan,  koska  pelaajia  tuli  aivan  liikaa  ja  pelivuoroista alettiin
tapella.

Itse  ostin  oman  koneeni  vasta  silloin,  kun hinnat olivat jo laskeneet
reilusti  alle  kahden  tonnin,  enkä tosiaan kadu ostostani.  Ostin koneen
mukana  myös  tuon kuuluisan Super Mario 64 -pelin.  Niin hienoa grafiikkaa
en   ole   ikinä   nähnyt.   Mariolla  on  täysin  oma  maailmansa,  mitään
näkymättömiä  seiniä ei ole estämässä pääsyä eri reiteille.  Tämän parempaa
peliä   ei   kyllä  tule  pitkään  aikaan.   Nintendo  ei  käytä  vieläkään
CD-tekniikkaa   hyväkseen,   vaan  pelit  tulevat  yhä  samannäköisillä  ja
samankokoisilla  pelikaseteilla  kuin  Super  Nintendollakin,  mutta hirveä
määrä tavaraa niihin on saatu ohjelmoitua.


Massiivinen elämys

Peleissä  on  muhkeat äänet, upeat grafiikat, todella hyvä pelattavuus sekä
paljon  muuta,  joten kuka tässä enää CD-tekniikkaa tarvitsisikaan.  Pelien
hinnassa  tämä  kylläkin  näkyy, sillä ne ovat noin sata markkaa kalliimpia
kuin  Playstationin  pelit.   Peliohjainkin  on  todella hyvin suunniteltu.
Padissa   on   kymmenen   erilaista  nappia,  ristiohjain  sekä  analoginen
3D-ohjain.   Analogista  tikkua käytetään peleissä eniten, ja sen totuttelu
vaatiikin vähän opettelua.  Itsekin jouduin päivän pari harjoittelemaan sen
käyttöä,  koska  se  on  alussa  todella  vaikeata.  Kun yrittää kävelyttää
Mariota  jotain  pientä  palkkia  pitkin  analogisella  tikulla, jota vielä
ohjataan peukalolla, se ei aluksi ole helppoa.

Koneeseen  saa  yhteensä  neljä  ohjainta,  mutta  vain  yksi tulee paketin
mukana.  Joissakin peleissä (mm.  Super Mario Kart 64) saa pelata yhtäaikaa
neljä  eri  pelaajaa.   Kaverini osti myös saman koneen, mutta otti peliksi
Star  Wars  Shadows  Of  The  Empire  -pelin.   Tässä pelissä näkee, kuinka
nopeata ruudunpäivitys todella on.  Tämän takia jäänkin odottamaan innolla,
koska  Nintendo  julkaisee  jonkun  tosi  hienon  autopelin, sillä se tulee
olemaan  todella  herkkua  tällä  koneella.  "Tämä kone saa tehokkaimmankin
PC-koneen   näyttämään   kirjoituskoneelta",   kuten  TV  Spielfilm  -lehti
artikkelissaan kertoi.

Koneessa   on   vakiona   neljä   muistipaikkaa,  joihin  saa  tallennettua
pelitilanteet.   Ostettavissa  on myös isompia muisteja, mutta itse ainakin
olen tähän asti pärjännyt perusmuistilla.  Pelejä ei siis tarvitse aloittaa
aina  alusta niin kuin ennen, vaan jatkat siitä mihin jäit.  Jos aiot ostaa
lähiaikoina  pelikoneen,  niin osta ihmeessä Nintendo 64, sillä se on tämän
hetken  ehdottomasti  paras  eikä  vanhene  hetkessä.   Nintendo on jälleen
kerran palannut pelikonsoleiden huipulle.

        Nintendo 64

        Kellotaajuus:           93,75 MHz (RISC)
        Grafiikkaprosessori:    Silicon Graphics Reality
                                Co-Processor 62,5 MHz
        RAM-muisti:             RAMBUS DRAM 36 Mbit
        Tiedonsiirtonopeus:     4500 Mbit/sek
        Pelien rullaus:         3D "täysin rajoituksitta"
        Peliohjainportteja:     4 kpl

        (Lähde: Nintendon jäsentiedote.)

        Maahantuoja:            Bergsala Fun Oy, PL 18, 02201 Espoo

@endnode
@node peliv "Pelivinkkeli"
<=========================================================================>
 @{b}Pelivinkkeli@{ub}

<=========================================================================>

@{b}The Strangers@{ub}

Tasokoodit tähän hienoon mätkimispeliin:

Taso 2. DEAD
Taso 3. FAKE
Taso 4. FOXY
Taso 5. PUKE
Taso 6. FAMI
Taso 7. MAGO
Taso 8. ROXY

Juha Alaniemi


@{b}Theme Park@{ub}

Jos joku vielä pelailee tätä mahtavaa peliä eikä tunnu peli kulkevan, tässä
olisi  pari cheattia:  kun laittaa lempinimeksi MIKE ja painaa pelin aikana
Z  ja  X pari kertaa, saa kaikki laitteet (siis näkyviin valikkoon).  C:stä
saa lisää rahaa.  Kun laittaa FLIGHT SIM puiston nimeksi saa 200k rahaa, ja
kun laittaa puiston nimeksi DEMO, alkaa peli valmiista puistosta.

Joona Pöhö

 ---

Pelivinkkeli on Sakun vinkkipalsta  pelaajille.  Pelivinkkeliin  lukijat  voivat
lähettää omia vinkkejään ja myös avunpyyntöjä pulmallisiin tilanteisiin.  Lähetä
vinkkisi päätoimittaja Esa Heikkiselle. 

Saku
c/o Esa Heikkinen
Vilhulantie 6 A 6
76850 Naarajärvi

BBS: Amiga Zone, (015) 348 968 (avoinna 18-08, viikonloppuisin 24h)
Matkapuhelin: 0400-677 055
Internet: oh4kju@sci.fi
@endnode
@node stran "The Strangers AGA"
<=========================================================================>
 @{b}The Strangers AGA@{ub}
 @{i}Janne Pikkarainen @{ui}
<=========================================================================>

Vulcan  Softwaren  tekemä  The  Strangers  on  suorastaan uskomaton tapaus.
Tällaista  mätkintäpeliä  ei  ole  ennen nähty.  Pelissä on monta erilaista
pelityyliä  aina henkeäsalpaavasta 8 tason seikkailusta maksimissaan kuuden
henkilön  joukkomättöön  sekä  harjoittelumoodiin asti.  Tunnelman takaavat
korkeatasoiset   renderoidut   kenttägrafiikat,  digitaalisesti  käsitellyt
huudot    ja    puheet    sekä    uskomattoman   veriset   lopetusliikkeet.
Monipuolisuudestakaan  ei  ole puutetta, onhan pelissä 32 erilaista hahmoa,
erilaisia loppuvihollisia, hillittömästi aseita käytettäväksi sekä kasapäin
hahmoanimaatioita.   Näin lupaa siis pelin takakansi.  Älä kuitenkaan vielä
ryntää   pelikauppaan,   vaan   lue  tämä  arvostelu  ensin  loppuun  asti.
Todellisuus on jotain ihan muuta.

Takakannen  lukemisen  jälkeen  tunnelmat ovat korkealla.  Hyvää lupaa myös
kohtalaisen   hyvin   renderoitu  alkuanimaatio,  jossa  jahdataan  autolla
pakenevaa   rosvoa   niin   ettei  heikommalla  ole  sydänkohtaus  kaukana.
Alkuvalikoissakaan  ei ole valittamista, jopa käyttökieleksi on mahdollista
valita  suomi!   Siitä  kiitos  kuuluu  Markus Castrenille.  Kieliopissa on
toivomisen  varaa,  mutta  se  ei  tässä  tapauksessa ole tärkeintä.  Pelin
optiovalikot   näyttävät   melko   monipuolisilta,   eikä  taustalla  soiva
musiikkikaan  kovin  huonoa ole.  Start-nappulan painamisen jälkeen ruutuun
rävähtää renderoitu alkukuva taustaäänen möristessä jotain.

Itse  pelin  alkaessa  kenen tahansa pokka sitten pettääkin.  Noin viidellä
värillä  piirretyt  uneliaan  näköiset  ja oloiset pörröpääukot laahustavat
ympäri  ruutua  kuin  raskaana  olevat koiraemot.  Liikevalikoima rajoittuu
perinteisiin  potkuihin  ja  lyönteihin.   Se  ei oikeastaan haittaa, sillä
tässä   taistelun   tiimellyksessä   koettaa   väkisinkin   olla   lyömättä
vastustajapoloista.   Korvat eivät kerta kaikkiaan kestä sitä harakkamaista
"KRAAAAH!"-huutoa,   joka   kuuluu   aina   vihollispoloista  muksittaessa.
Toisinaan viholliset koettavat nostaa pelaajan tappelufaktoria osoittamalla
tätä  ilkeästi sormella ja lukien paperilta muutamia harvoja vuorosanojaan,
kuten  "You're  mine!"  tai  "Ha,  he's  fighting  like a cow".  Viholliset
voisivat  kylläkin  harkita  optikolla  käymistä:   toisinaan he osoittavat
esimerkiksi  seinää  kohden,  ja verbaalisten kykyjen harjoittamisen aikana
pelaaja ehtii mättää vihollista päihin ihan kiitettävästi.

Kuoleman (toivottavasti) joskus kohdatessa viholliset ryhtyvät splattaamaan
pelaajalla.   Toisinaan joku heistä kaivaa T-paitansa kätköistä hillittömän
kokoisen  aseen ja ampuu pari tarkasti suunnattua laukausta kohti pelaajaa,
jolloin  hänen  käsivartensa tipahtavat maahan ja ex-pelaaja rojahtaa naama
edellä  maahan  huutaen  samalla  "YÖÖÖRGH!".   Mikäli  vihollisen  ei ammu
pelaajaa,   hän   todennäköisesti   kiskoo   pelaajan  sisuskalut  pihalle.
Lopputulos  nyt  ei  vain  näytä  ihan  siltä kuin pitäisi, vaan vihollinen
näyttää   lähinnä   heiluttelevan   ilmassa   lenkkimakkaraketjua  ketsupin
roiskuessa ympäriinsä.

Pelin  pariin  ei  tee  mieli palata.  Sen sijaan pelin CD:llä tekisi mieli
testata  omaa  osumatarkkuuttaan  ampumaradalla.   Kyseessä  oli  kuitenkin
laina-CD, joten säästin sen julmalta kohtalolta.

        The Strangers AGA

        Testattu:       Amiga 1200 (060/50)

        Alkuanimaatio:  80
        Grafiikat:      50
        Äänet:          35 (musiikit noin 70)
        Pelattavuus:    65
        Vetovoima:      20

        Yleisarvosana:  40
@endnode
@node hiiri "Hiiren syyshuolto"
<=========================================================================>
 @{b}Hiiren syyshuolto@{ub}
 @{i}Oskari Raunio @{ui}
<=========================================================================>

Olin  uudelleen  organisoimassa  Amigaani  takaisin  huoneeseeni, kun hiiri
tipahti  lattialle.   Kops.  "Noh, onhan tuo pahempiakin kolhuja kestänyt",
ajattelin.   "Kyllä  tuo  tuosta  vielä  toimii."  Kone  päälle,  ja ikonia
klikkaamaan:  "Päts, päts." Mitään ei tapahtunut.  "Päts?" ihmettelin.  "Ei
klik,  vaan  päts!"  Ongelma  oli helppo pikantaa vasemman napin kytkimeen.
Hiiri  oli  helppo  avata, koska en ollut viitsinyt viime puhdistuskerralla
ruuvata sitä kiinni.  Takasauma raolleen ja veto taaksepäin.

Vaikka  Commodoren hiiret ovat hyvälatuisia, eivät nekään loputonta käyttöä
kestä.   Samainen  nappi oli jo aiemmin joutunut korjauksen uhriksi, kytkin
oli  kolvattu  irti  ja  vaihdettu  toiseen kytkimeen.  Kytkimeni oli pieni
neliskanttinen  umpinainen  möntti,  jonka etuna on pieni koko, mutta se on
vaikeampi  korjata  kuin  joystickeistä  tutut vieteriperusteiset kytkimet.
Kyseinen  kytkin  oli kuitenkin onnekseni kuumennut kolvauksessa niin, että
se  oli  auennut  ja  jättänyt  palaset helposti irroitettavaksi.  Kun sain
kannen  auki,  kytkimestä  putosi  suurin osa lattialle.  Löysin tärkeimmät
osat  ja  kasasin sen uudelleen, mutta vieläkään se ei toiminnut.  Kytkimen
välissä  oleva  kaareva  kuparilevy  (?), jonka tarkoitus oli päästää virta
kulkemaan tai katkaista se, oli haljennut ja rumasti hapettunut.

"Mistäpä  uusi  vanhan tilalle?" pohdin.  En ollut löytänyt mistään sopivaa
kytkintä  viime  korjauskerrallakaan,  enkä  jaksanut etsiä nytkään sopivaa
kauppaa.   Helpointa  kai  olisi  väsätä  kuparilevyn tilalle jotain muuta.
Mieleeni tuli pöytälaatikkoni perällä lojuva nitoja, jossa olisi tavallista
pienempiä   niittejä.    Niistähän  olin  viimeksi  väsännyt  kiintolevyyni
bufferin  kadonneen  tilalle.   Niitti  ulos ja sovittelemaan sitä kytkimen
sisään.    Pienellä  onnella  sain  väännettyä  sellaisen,  joka  muodostaa
kytkimeen kontaktin, ja vieläpä vain sitä painettaessa.

Tämän  päälle  vielä  kytkimessä  ollut "tappi", jota oli tarkoitus painaa.
Tämäkin  toimi!   Olin  tyytyväinen itseeni ja viritelmään, mutta vielä oli
yksi  ongelma:   kytkimen "kantta" ei löytynyt mistään.  Seuraavaksi löysin
lattialta  suhteellisen  sileän,  käytetyn  bussikortin.   Puukolla kaivoin
siihen  tappiin  sopivan aukon ja leikkasin sen ympärille kytkimeen sopivat
reunat.  Lopuksi leikkasin eristeteipistä sopivia suikaleita, joilla pistin
koko sotkun kiinni.

Nyt  koitin  nappia,  mutta kaikki ei vieläkään ollut kunnossa.  "Perhana",
kirosin,  kun  kursori  ei  enää  liikkunut  kunnolla  vaan  tökki ruudulla
tavallisen  tahmaasti.   Aloitettu  urakka  olisi  hoidettava loppuun asti.
Mietin,  että  vika  voisi piillä jäykissä teloissa, joita pallo pyörittää.
Näitä  hetken  pyöriteltyäni  sain  puukolla  läjän moskaa poistettua.  Nyt
hiiri  liikkui  hieman paremmin, mutta jotain muutakin olisi tehtävä.  Otin
hiirestä  pallon ja pyörittelin sitä hetken käsissäni.  "Ompas siitä tullut
tumma",  mietin  mielessäni  muistellessani  viimekertaista hiiren avausta.
Sitten keksin:  "Mitäpäs jos mokoman pesisi?" Ei muuta kuin kylpyhuoneeseen
ja lämmintä vettä pallon päälle.  Nopeasti pallo vaaleni, ja lisäsin hieman
saippuaa ja pesin sen kunnolla, ja lopuksi kuivasin.

Mietin  hetken  uutta  havaintoani ja tulin siihen tulokseen, että kyseinen
rasvainen  moska  on  peräisin muovipintaisesta hiirimatostani, johon se on
hiljalleen  kertynyt  vuosien kuluessa sitä hinkkaavasta ranteestani.  Tämä
on  myös  jättänyt  hiiren  johtoon  pitkittäisiä  tummia  raitoja.  Päätin
huuhdella  vedellä  myös maton, jonka hinkkasin puhtaaksi paperilla.  Uuden
kokeilun  jälkeen  hiireni  rullasi  taas  melkein  kuin  uusi,  ja pystyin
keskittymään taas johonkin syvempään.

Tuttuun tapaan käytät ohjeita omalla vastuullasi.  Mutta jos jutusta haluaa
etsiä  jotain  sanomaa  tai  opetusta,  niin  se  on  kai, että tietokoneet
keksivät  kaikenlaisia  tekosyitä,  ettei  niiden  tarvitsisi toimia, mutta
suostuvat yhteistyöhön sitkeydellä ja pienellä kekseliäisyydellä...
@endnode
@node lasku "Lasken, en housuun"
<=========================================================================>
 @{b}Lasken, mutten onneksi housuun@{ub}
 @{i}Petri Keckman - Kuva: Janne Siren @{ui}
<=========================================================================>

 @{" Kuva " system "SAKUVIEW Kuvat/Lasken.JPG <>NIL:"} Montako Amiga-peliä on kuvassa?

Huono  omatunto  vaivaa joskus mieltäni, kun vietän iltaani Amigani kanssa.
Toisaalta  käytössäni olisi tehokas lukujenmurskaaja ja bittien pyörittäjä,
josta  Newton  olisi antanut taivasosuutensa 1600-luvulla laskiessaan käsin
planeettojen   liikeratoja  mutta  jolle  minä  en  keksi  mitään  järkevää
tekemistä.   Toisaalta  taas  Sakun  toimitus  on  onnistunut aikaansaamaan
meille lukijoille huonon omantunnon, jos ei ole saanut minkäänlaista juttua
aikaiseksi.   Tarkoitan  heidän  ainaista  flametustaan siitä, että tämä on
meidän  lukijoiden  yhteinen  lehti,  tätä  ei  tule  ellette itse kirjoita
juttuja,  kukaan  ei tee tätä meidän puolestamme, jos haluatte lukea Sakua,
kirjoittakaa, varmasti jokainen osaa...jne...jne...

Kerran,  kun  en  keksinyt  mitään järkevää tekemistä Amigani kanssa, aloin
laskea   kaikkea   vähemmän   järkevää.    Samalla   huomasin  vaivautuvani
kirjoittamaan artikkelin Sakuun.

Jos  polkisin uudella maastopyörälläni nopeudella 25 km/h yötä päivää, niin
kiertäisin maapallon päiväntasaajan kohdalta 66 vuorokaudessa 19 tunnissa 0
minuutissa  23,18 sekunnissa.  Auringon ympäri polkisin - siis jos polkisin
-  19 vuodessa 349 vuorokaudessa 11 tunnissa 53 minuutissa 3,49 sekunnissa.
Mutta  ennen  kuin  pääsisin Aurinkoon asti, joutuisin polkemaan 682 vuotta
260  vuorokautta  21  tuntia  21  minuuttia  40,8  sekuntia, eli tilanne on
ihmisen keskimääräisen eliniän huomioonottaen melko teoreettinen.

Sinä   aikana,   kun   Amiga   1200   tietokoneeni   vaatimaton   14  MHz:n
68020-prosessori  sykkii  yhden  kerran,  ehtii valo kulkea 21 metriä 41,37
senttiä, mikä on 45,80 kertaa Amiga-lautani pituus.

Jotta noin 3 kg painavasta A1200:sta ja siinä olevasta kiintolevystä tulisi
musta  aukko,  olisi  sen  tiivistyttävä tilaan, jonka halkaisija olisi 336
miljoonaa   miljardia  kertaa  pienempi  kuin  vetyatomin.   Jos  vetyatomi
kasvaisi  Auringon  kokoiseksi, olisi musta aukko -Amiga-parkani halkaisija
samassa mittakaavassa silti vielä vain 4,13 kymmenestuhannesosamillimetriä.

Jos  otetaan huomioon vain tilavuudet ja ängettäisiin Pasilan virastotalo -
sisätilavuudeltaan  Suomen  suurin rakennus - lattiasta kattoon ja seinistä
seiniin  täyteen  A1200-tietokoneita,  sinne  mahtuisi  noin  76  miljoonaa
A1200:aa, mutta se vaatisi jo hieman runttausta.

Sakun  #22  levykeversiossa  oli kaikenkaikkiaan 7 miljoonaa 66 tuhatta 704
bittiä.   Jos  yhtä  bittiä  vastaisi  1  mm  levyinen  ja  korkuinen ruutu
paperilla,  voitaisiin  Saku  julkaista  141 luentolehtiöllä, jota ei tosin
ymmärtäisi ufokaan.
@endnode
@node light "Lightwave-perusteet"
<=========================================================================>
 @{b}Lightwaven Modelerin perusteet@{ub}
 @{i}Janne Pikkarainen @{ui}
<=========================================================================>

Käymme nyt läpi tulevaa Lightwave-kurssia silmälläpitäen sen esine-editorin
perustoiminnot ja kerromme pari käyttökelpoista niksiä.


Primitiivit mutkalle

Jo  Modelerin perustyökaluilla (box, ball, disc, cone ja sketch) saa aikaan
ties  millaisia  esineitä,  jos  taito  on  hyppysissä.  Esineiden luominen
kuitenkin   helpottuu   ja   monipuolistuu  huomattavasti  erikoistyökaluja
käytettäessä.   Ne  saattavat  tuntua  alussa  hankalilta, mutta kun niihin
tottuu,    ei   paluuta   enää   ole.    Suuntaa   siis   tiesi   Modelerin
Modify-valikkoon.


Shear

Kallistaa   esinettä  siirtäen  esimerkiksi  sen  yläosaa  jättäen  alaosan
paikoilleen.   Erittäin  käyttökelpoinen  työkalu  esimerkiksi kursivoituja
kirjasimia tehtäessä.


Twist

Kiertää  esinettä  mutkalle  samaan  tapaan  kuin ruuvissa olevat kierteet.
Tämä työkalu pääsee parhaiten oikeuksiinsa, mikäli teet monessa segmentissä
olevan esineen.  Monisegmenttinen esine tehdään esimerkiksi seuraavasti:

Napauta   Objects-valikossa   vaikkapa   Disc-työkalua  ja  muotoile  siitä
haluamasi  näköinen.   Valitse  Numeric  ennen  kuin  painat  hiiren oikeaa
nappulaa tai Make-painiketta ja naputtele Segments-arvoksi vaikkapa 10.

Tämän  jälkeen  valitse Modify/Twist ja paina hiiren vasen nappula pohjaan.
Siirtämällä  hiirtä varovasti esine alkaa kiertymään.  Se, miten päin esine
kiertyy, riippuu siitä, missä ikkunassa hiirtä liikutat.  Hiirtä ei kannata
liikuttaa  kovin  rajusti,  tai  esineestä  tulee  suorastaan psykedeelisen
näköinen.


Taper 1 ja 2

Supistavat/laajentavat  esinettä  kärjestään.  Toiminnon käyttöä on helpoin
esitellä  Ball-työkalun  avulla.   Tee  haluamasi kokoinen pallo ja valitse
tämän  jälkeen  Modify/Taper  1  tai  2.  Painamalla taas jossain ikkunassa
hiiren  vasemman  nappulan  pohjaan  ja siirtämällä hiirtä varovasti pallon
pitäisi   kutistua   tai  laajentua  kärjestään.   Tuloksena  pitäisi  olla
jotakuinkin kananmunan näköinen esine.

Bend

Taivuttaa  esinettä  samaan  tapaan kuin innokas jääkiekkoilija taivuttelee
mailansa  lapaa.   Tee  taas  kerran  monisegmenttinen  putki Disc-työkalun
avulla.  Tämän jälkeen Bend-työkalun pitäisi taivuttaa putkea kaarelle.


Magnet, Vortex, Pole 1, Pole 2

Kaikki nämä ovat erilaisia ns.  magneettityökaluja.  Tee ensin mikä tahansa
esine  ja  valitse  vaikkapa  Magnet.  Rajaa esineestä se alue, jota haluat
muokata  ja ala tämän jälkeen hiiren oikean nappulan kanssa muuttaa esineen
muotoa.

Seuraavaksi käymme Multiply-valikon pariin.

Extrude

"Paksuntaa"  2D-esineen  3D-esineeksi.   Tämä  työkalu  on erityisen kätevä
tekstilogoja  tehtäessä.   Tee  ensin  Objects/Textillä mikä tahansa teksti
millä  tahansa  fontilla.   Valitse  sitten  Multiply/Extrude  ja tee kuten
esimerkkikuva näyttää.  Paina hiiren oikeaa nappulaa ja ihaile lopputulosta
(kuva seuraavalla sivulla).

 @{" Kuva " system "SAKUVIEW Kuvat/LW_1.IFF <>NIL:"}

Lathe

Erinomainen    työkalu    esimerkiksi   pikarin   luomiseen.    Tee   ensin
Objects/Sketchillä  esimerkkikuvan mukainen hahmotelma.  Tämän jälkeen voit
pyöräyttää Lathella pikarin tai vaikkapa lentävän lautasen.

 @{" Kuva " system "SAKUVIEW Kuvat/LW_2.IFF <>NIL:"}

Mirror

Tekee esineestä kloonikopion haluamallesi kohtaa.

Seuraavaksi   Tools-valikkoon,   josta   käymme   tällä  kertaa  läpi  vain
Boolean-operaattorit ja niiden perustoiminnan.

Tee  ensin  vaikkapa  pallo  ja  aseta  seuraavaksi  Modelerin  ylälaidasta
löytämäsi nappularivi kuten esimerkkikuva kertoo.

 @{" Kuva " system "SAKUVIEW Kuvat/LW_3.IFF <>NIL:"}

Tee  tämän jälkeen kuutio ja asemoi se siten, että se on puoliksi taustalla
näkyvän  pallon  sisällä, puoliksi ulkona.  Vaihda sitten ylärivin nappulat
päinvastoin,  jolloin  pallo  näkyy  päällimmäisenä  ja  kuutio  taustalla.
Boolean/Subtract-toiminnolla  voit leikata pallosta kuution kokoisen palan,
Boolean/Add puolestaan lisää kuution kiinni palloon.

Näillä  työkaluilla  pääset Lightwaven kanssa alkuun.  Ensi kerralla käymme
läpi muun muassa Metaformin ja Bevelin toiminnan.
@endnode
@node skuva "Saku-sarjakuva"
<=========================================================================>
 @{b}Saku-sarjakuva@{ub}
 @{i}Oskari Raunio @{ui}
<=========================================================================>

 @{" Kuva " system "SAKUVIEW Kuvat/Sarjakuva.IFF <>NIL:"}

Saku-huumoria  Oskari  Raunion  tapaan.  T-bi(tm) ja Odie(tm) ovat (C) Deep
Boys, luvalla käytössä.  Sammakko osittain lainattu Mindeyeltä (Saku-kannet
11 ja 13).
@endnode
@node scifi "Scifillä Netiin"
<=========================================================================>
 @{b}Scifin kautta Internetiin@{ub}
 @{i}Teemu Valkeapää @{ui}
<=========================================================================>

Internet-yhteyksien  tarjoajista  ei  nykyään  ole pulaa.  Valinnanvapautta
riittää,  ja  sitä  on  myös käytettävä hyödyksi, kun valitsee tahoa, jolta
yhteyden  aikoo ostaa.  Hinnat vaihtelevat esimerkiksi parinkymmenen tunnin
kuukausikäytöllä muutamista kymmenistä useisiin satoihin markkoihin kuussa.
Kalliimmasta  päästä  löytyy  mm.   IBM:n ja Telen palveluita ja halvimpiin
vaihtoehtoihin kuuluu esim.  Scifi Oy.

Olen  itse  käyttänyt  Scifin Internet-palvelua parisen vuotta, eikä mitään
valittamisen  aihetta  ole tähän mennessä löytynyt.  Hinnat ovat edullisia,
ja  laitteistoa  ja  linjoja  on  tarpeeksi,  ainakin siitä päätellen, että
varattua  linjaa  tulee vastaan harvoin.  Hyvä suoritus siihen nähden, että
yrityksen kotisivulla kerrotaan asiakkaita olevan yli 10 000.

Yksityisliittymän hintatietoja: 

Tunnuksen luonti             100 mk
Kuukausimaksu                35 mk
Yhteysmaksu (V.34 -linjat)   1 mk/tunti (1,7 penniä/minuutti)
Lisälevytila (5 Mt vakiona)  3 mk/2 Mt kuussa

Yhteyden  hinta vaikkapa 15 tunnin kuukausikäytöllä on siis noin 50 mk, eli
palvelu  on  varsin  edullinen  sisältäen kaikki tavalliset verkkotoiminnot
kuten  sähköpostin,  WWW:n,  FTP:n,  uutisryhmät,  IRCin ja telnetin.  Oman
kotisivun luonti on myös mahdollista.

Hämeen,    Keski-Suomen,    Kymen,    Uudenmaan   sekä   Turun   ja   Porin
teleliikennealueilla  on Scifin soittosarjoja, joten varsin monet selviävät
paikallispuhemaksulla.   Tämän  vuoden  aikana pitäisi avautua soittosarjat
myös   Vaasaan   ja   Ouluun.    Yhteyttä   voi   ottaa   esim.   Tampereen
toimipisteeseen  numeroon  (03)  316 5277 tai (03) 289 9999.  Ainakin omien
kokemusteni   pohjalta   voin   suositella   Scifin   palveluita   kaikille
kiinnostuneille.

Kimmo Mikkonen on tehnyt AmiTCP:n asennusohjeet Scifiä varten:

http://www.sci.fi/~koomikko/AmiTCP/
@endnode
@node tamag "Tamagotchi hoitoon"
<=========================================================================>
 @{b}Tamagotchin hoito-opas@{ub}
 @{i}Joona Pöhö @{ui}
<=========================================================================>

 @{" Kuva " system "SAKUVIEW Kuvat/Tamagotchi.JPG <>NIL:"}

Tamagotchin   hoito   on   oikeastaan   hyvin  helppoa,  kun  seuraa  näitä
yksinkertaisia   ohjeita.    Tärkeimpiä   Tamagotchin  hoitoon  liittyvistä
asioista on että se saa tarpeeksi huomiota eli sen kanssa leikitään paljon.
Leikkiminen  myös  laihduttaa,  joten  jos  Tamagotchisi  lihoo liikaa, sen
kanssa  kannattaa leikkiä paljon.  Tamagotchin painosta on paha sanoa koska
se  on  sopiva,  paino kun vaihtelee Tamagotchin iän ja rodun mukaan.  Yksi
leikkikerta polttaa kaloreita yhden unssin (oz) verran.

Toinen  hyvin  tärkeä  asia  on,  että  Tamagotchia rangaistaan aina kun se
haluaa  huomiota  eikä  silti  halua leikkiä eikä syödä.  Ellei Tamagotchia
rankaise aina, kurinalaisuusmittari (discipline) ei täyty, ja Tamagotchista
kasvaa inhottava, lyhytikäinen olento.

Eräs    Tamagotchin    ärsyttävimmistä    ominaisuuksista   on   se,   että
Tamagotchi-vauvat  käyvät  joskus  ihan liian ajoissa nukkumaan, eikä niitä
voi  edes  herättää.   Tamagotchin  valojen  sammutus  näyttää  olevan ihan
turhaa,  se  kun  ei  näytä  vaikuttavan Tamagotchin kehitykseen mitenkään.
Mutta  Tamagotchin  valot  kannattaa  silti sammuttaa, sillä Bandain mukaan
Tamagotchi voi häiriintyä (?) ja ärsyyntyä, jos valot jättää päälle.

Jos  joskus  joudut jättämään Tamagotchin ilman huolenpitoa pitkäksi aikaa,
kannattaa  se  laittaa pause-tilaan, jota ei mainita ohjeissa.  Se tapahtuu
näin:   paina  ensin  B  päästäksesi  kelloon  ja  sitten yhtäaikaa A ja C,
jolloin  ruutuun  ilmestyy  SET.   Nyt  voit  huoletta  jättää  Taman ilman
huolenpitoa.   Tämä pysäyttää Tamagotchin sisäisen kellon, eli on tavallaan
huijausta.

Välipalat ovat hyvä ja nopea tapa saada Tamagotchi onnelliseksi leikkimättä
sen   kanssa.   Välipaloja  ei  kyllä  kannattaisi  antaa  paljon,  ne  kun
lihottavat  Tamagotchia  liikaa  (2  oz).   Kun  uusi Tamagotchi syntyy, se
tarvitsee  erityisen paljon huomiota ja leikkiä, ja lastentauditkin yleensä
yllättävät, ellei Tamagotchista pidä tarpeeksi hyvää huolta vauvana.

Tässä  Tamagotchiin pari "koodia", jotka löysin Internetistä.  Niitä ei ole
testattu,   kun   en  ole  viitsinyt  tappaa  nykyistä  Tamagotchiani  vain
testakseni näitä.  Voi hyvinkin olla, etteivät ne toimi.

Kun Tamagotchi on palaamassa kotiplaneetalleen, paina A, C, A ja Reset.  En
ole  varma, pitääkö napit painaa yhtäaikaa vai vuorotellen, joten kokeilkaa
molempia.  Tämän koodin pitäisi tuottaa kolmoset (kolme Tamagotchia samalla
ruudulla).

Pidä  Reset  ja A pohjassa n.  4 sekuntia.  Tämän taas pitäisi näyttää joku
salaruutu (ainakin jotain kuvioita ruudulle ilmestyy, toim.  huom.).

Kun  Tamagotchi  on palaamassa kotiplaneetalleen, sen voi palauttaa henkiin
painamalla A ja sen jälkeen Reset.

Kaksoset pitäisi saada painamalla Reset, A pohjaan ja Reset.  Päästä kaikki
napit  irti  ja  paina  A,  B  ja  C pohjaan ja pidä niitä, kunnes kaksoset
kouriutuvat.

Ja   jos   olet   totaalisesti   missannut   mistä   on   kysymys,  lukaise
Tamagotchi-esittely Sakusta #22!

                                   * * *

Jannen  bonusvinkki:   Käytännössä  olen  huomannut, että Tamagotchi tuppaa
leikkiessä  noudattamaan omistajansa toiveita kääntymissuunnan suhteen, jos
jompaa kumpaa nappia rämpyttää tarpeeksi ahkerasti.
@endnode
@node kavij "Kävijämäärät"
<=========================================================================>
 @{b}Yhdistyksen kotisivujen kävijämäärät@{ub}
 @{i}Janne Siren @{ui}
<=========================================================================>

Suomen        Amiga-käyttäjät        ry:n       kotisivut       osoitteessa
http://batman.jytol.fi/~saku/   ovat   löytäneet   paikkansa   suomalaisten
amigistien  bookmarkseissa.  Varsinkin sivujen päivän namupaloja on kehuttu
melkoisesti,   mielestäni   syystäkin,   ja  kiitos  siitä  kirjoittajille.
Loka-marraskuussa  tarkastelin  pääsivulle sijoitetun laskurikuvan laskurin
kasvamista ja tein muutamia havaintoja.

24.10.   klo 16.14 - 10.11.  klo 13.05 välisenä aikana laskuri sai yhteensä
739   osumaa.   13.   heinäkuuta  nollattu  laskuri  kasvoi  siis  3111:stä
3850:een.   Keskimäärin  sivuilla  käytiin  siis  päivässä  noin 44 kertaa.
Ensimmäisen   tarkasteluviikon  aikana  laskuri  sai  noin  300  osumaa  ja
seuraavalla  noin  297.   Kolmas  viikko  alkoi tutulla noin neljänkymmenen
kävijän päivätahdilla.

Jos et vielä ole kotisivuillemme surfannut, viimeistään nyt se kannattaa! 
@endnode
@node namup "Päivän namupaloja"
<=========================================================================>
 @{b}Namupaloja Sakun kotisivuilta@{ub}

<=========================================================================>

Suomen Amiga-käyttäjät ry:n uusituilla kotisivuilla voit nauttia lähes joka
arkipäivä    uudesta    päivän   namupalasta,   pienestä   Amiga-aiheisesta
ohjelmaesittelystä, vinkistä ja uutisesta.  Jos et pääse Internetiin tai et
vain ole ehtinyt tutustua namupaloihin, voit nyt näin Sakusta selata kaikki
namut elokuulta lokakuun loppuun!

Namupalat kuvineen ja paljon muuta löydät Internetistä osoitteesta:

http://batman.jytol.fi/~saku/

Tervetuloa!

Namupalat   toimitti   sekä  verkkoon  että  lehteen  uutterien  avustajien
kirjoittamasta  materiaalista  Janne Siren.

---------------------------------------------------------------------------

HTMLCap

1.8.97 - Jari Karjalainen

Onko  HTML-dokumenttisi  koodi  onnettoman  näköistä, koska osa tageista on
kirjoitettu  suurella,  osa  pienellä?  No, ainakin omani tuppaavat yleensä
olemaan.   Tämä  on  tietenkin makuasia, mutta mikäli haluat muuttaa kaikki
HTML-tagit  yhteneväiseen  muotoon  joko isolla tai pienellä kirjoitettuna,
löytyy siihen mainio pieni apuohjelma nimeltään HTMLCap.

HTMLCap  muuttaa oletuksena HTML-tagit isolla kirjoitetuksi, kuten ohjelman
nimestä   voi  aavistaa.   Käyttäjien  pyynnöstä  tekijä  kuitenkin  lisäsi
versioon 1.3 mahdollisuuden muuntaa tagit myös pienellä kirjoitetuksi.

HTMLCap  on yllättävän nopea, ja suuretkin määrät tageja muuntuvat hetkessä
käyttäjän valitsemaan muotoon.

HTMLCap 1.3:
http://sunsite.doc.ic.ac.uk/pub/aminet/text/hyper/AF-HTMLCap.lha (4 kt)

---------------------------------------------------------------------------

SysInspector

4.8.97 - Jari Karjalainen

SysInspector  on  erittäin  monipuolinen ohjelma järjestelmäsi tarkkailuun.
SysInspectorin  avulla voit tarkkailla ja poistaa käynnissä olevia taskeja,
ladattuja  kirjasimia  ja  kirjastoja yms.  tälle ohjelmatyypille ominaisia
toimia.   Mutta  se,  missä SysInspector menee vastaavien ohjelmien ohi, on
ohjelman   vakaus   ja   useat   toiminnot.    Eli   ei  pelkkää  listausta
järjestelmästä, vaan myös erilaisia toimenpiteitä.

Lukuisista  ominaisuuksista  voisi  mainita esim.  ehkä harvoin tarvittavan
mutta  ihan  näppärän mahdollisuuden luoda asennetuista asemista mountlist.
Itselleni  tästä  oli  apua,  kun  asensin AFS:n demoversion mutten pitänyt
bootin  alussa  rävähtävistä demosta kertovista valitsimista.  Halusin siis
asentaa   AFS-demoasemat   vasta   myöhemmässä   vaiheessa  startupia,  eli
mount-komennon  kanssa.   SysInspectorilla  toimivan  mountlistin  teko oli
helppoa ja nopeaa.

SysInspector  tuntuu  ainoana  ohjelmana osaavan poistaa kaatuneet ohjelmat
turvallisesti,  ja voit valita, mitä resursseja vapautetaan samalla.  Tästä
on  ollut  monesti  iloa,  kun  olen  halunnut  poistaa  kaatuneen ohjelman
ikkunoineen  ja  näyttöineen.   Kertaakaan  ei SysInspector ole aiheuttanut
toiminnallaan   ongelmia,   mitä   ei  todellakaan  voi  sanoa  monestakaan
vastaavasta ohjelmasta.

SysInspector  1.2  vaatii  OS  3.0:n  tai uudemman, reqtools.library V38:n,
boards.library V2:n tai uudemman ja ClassAct 2.0:n tai uudemman.

SysInspector 1.2:
http://sunsite.doc.ic.ac.uk/pub/aminet/util/moni/SysInspector12.lha
(118 kt)

---------------------------------------------------------------------------

Lisäpuhtia 68060:aan

5.8.97 - Janne Pikkarainen, Janne Sirén

Motorolan  68060-prosessori  on  jo vakioasetuksilla melkoinen vauhtihirmu.
Pienellä  hakkeroinnilla  sitäkin  voi  nopeuttaa  tuntuvasti.  Seuraavassa
muutama  ainakin  Blizzard  1260  -korttien  omistajia  koskeva  vinkki  ja
ohjelmaesittely.

Ihan   ensimmäiseksi   kannattaa  hakea  Phase5:n  FTP-serveriltä  päivitys
68060.libraryyn.    Paketissa  tuleva  CyberPatcherin  uusin  versio  tulee
asentaa  WBStartup-hakemistoon.   Päivityksen mukana tuleva SetCacheMode on
myös   yllättävän   hyödyllinen  ohjelma:   oikein  käyttämällä  sillä  saa
esimerkiksi Chip-muistin nopeutta nostettua aavistuksen verran.

Tämän  jälkeen  koneensa  prosessorin  kunnosta  huolehtiva  amigisti ottaa
suunnakseen Aminetin ja noutaa sieltä muutamia yleispäteviä ohjelmia.

Erityisesti   Blizzard-korteilla  tuntuu  olevan  tärkeää  muistaa  siirtää
exec.library  Chip-muistista  Fastiin.   Tähän  tarkoitukseen  on  olemassa
useitakin  eri  ohjelmia, muunmuassa BlizzMagic ja FastExec osaavat tempun.
(Itse   käytän   BlizzMagicia,   mutta  molempien  kokeileminen  kannattaa,
kummassakin on omat hyvät puolensa.)

AmigaOS:n muistinkopiointirutiinit ovat vakiona varsin hitaat.  Hätä ei ole
tämän  näköinen:   mikäli  käytössäsi  ei  ole  esimerkiksi  Master Control
Program  (MCP)  -ohjelman  CopyMemQuicker-toimintoa, on tähän tarkoitukseen
myös oma ohjelmansa.  Ota ja hae Aminetistä CopyMemQuicker - muistin nopeus
nousee parhaimmillaan jopa 30% aiempaa korkeammalle.

Mitä   ilmeisimmin  060:n  matematiikkaprosessori  on  torkkunut  tietyillä
matematiikan  tunneilla,  koska  eräät  niksit sujuvat siltä niin hitaasti.
Pienellä  matematiikan  tehokurssilla  se kuitenkin saadaan toimimaan kuten
pitää.   Aminetistä  löydät  paketin  nimeltä  ffppatch.lha  -  se sisältää
matematiikkarutiineja   optimoivan   ohjelman  sekä  testerin,  jolla  voit
kokeilla, paljonko rutiinit nopeutuvat.

Ruokahalu   kasvaa   syödessä,   mutta  eväät  loppuivat  jo?   Hetkellistä
tyydytystä  jatkuvalle  nälälle  tuo prosessorin kellotaajuuden nostaminen.
Muistathan,  ettei  puuhaan  kannata  ryhtyä,  ellei  todella tiedä mitä on
tekemässä.    Jos   tunnet  itsessäsi  asuvan  pienen  kolvisankarin,  mene
Aminetiin ja nouda ohjeet 68060-prosessorin kellotaajuuden nostamiseen.

---------------------------------------------------------------------------

ConfigYam

11.8.97 - Jari Karjalainen

YAM  on  yksi  parhaista  email-ohjelmista,  mutta  silläkin on puutteensa.
Niinpä uuden version julkaisun viivästyessä YAMille on ilmestynyt ties mitä
lisä-  ja  apuohjelmia.   Esim.   koko  joukon  erinomaisia  ARexx-ohjelmia
YAMille löydät Kai's ARexx scripts -sivulta.

ConfigYamin   avulla   voit  muuttaa  helposti  YAMin  asetuksia.   Kaikkia
asetuksiahan  ei  voi  muuttaa  YAMista  itsestään käsin, vaan on ladattava
asetustiedosto teksturiin.  Tämä ei aina houkuttele muuttelemaan asetuksia.

ConfigYam  on  tavallaan teksturi, jolla voi muuttaa YAMin asetuksia, mutta
se   tarjoaa   myös   yhden  kaivatun  ominaisuuden:   sillä  voi  helposti
järjestellä  YAMin  kansioita.   Jo  tämä  oli  minulle  riittävä syy ottaa
ConfigYam  käyttöön;  minulla  on  22 kansiota, ja tähän asti olen joutunut
pitämään   niitä   siinä   järjestyksessä,  missä  ne  on  luotu.   Sekoilu
asetustiedoston ja teksturin kanssa ei ole houkutellut.

ConfigYam   on  tarkoitettu  YAMin  nykyisille  versioille,  ja  se  jäänee
turhaksi,  kun  YAM  2.0  ilmestyy.  Mutta 2.0:n julkaisu tuntuu venyvän ja
venyvän sitä mukaa kuin siihen keksitään lisäominaisuuksia, joten ConfigYam
voi olla pitkäikäinenkin ohjelma...

ConfigYam  1.0  vaatii  MuiRexx3.0a:n tai uudemman.  MuiRexx taas vaatii OS
3.0:n tai uudemman ja MUI 3.0:n tai uudemman.

ConfigYam 1.0:
http://sunsite.doc.ic.ac.uk/~aminet/aminet/comm/mail/ConfigYam.lha (10 kt)
MuiRexx 3.0a:
http://sunsite.doc.ic.ac.uk/pub/aminet/dev/mui/MUIRexx_3_0a.lha (336 kt)

---------------------------------------------------------------------------

WeatherExperience

1.9.97 - Jari Karjalainen

WeatherExperiencen avulla voit tarkastella eri kaupunkien säätiloja.  Tosin
tuloksissa   olisi   korjaamisen  varaa,  koska  hetkellä,  jolla  testasin
WeatherExperienceä,  oli  Helsingissä  +26°C  varjossa  ja  taivaalla  vain
muutama  poutapilvi  siellä  täällä.   WeatherExperiencen  saamien tietojen
mukaan sumuisessa Helsingissä asteita oli vain +16.

No joo, WeatherExperiencen vika asia tuskin on, vaan servereillä oli hieman
virheellistä   tietoa.   Saihan  tästä  edes  pienen  hymyn  suupieleen  ja
ajatuksen poiketa ulkoilmaan, ennen kuin WeatherExperiencen antama tulos on
raakaa todellisuutta.  :-)

WeatherExperience 1.5 vaatii OS 2.04:n tai uudemman, MUI 3.3:n tai uudemman
ja TCP/IP-pinon (esim.  Miami).

WeatherExperience 1.5:
http://sunsite.doc.ic.ac.uk/pub/aminet/comm/tcp/WeatherEx15.lha (147 kt)

---------------------------------------------------------------------------

GfxCon

2.9.97 - Simo Koivukoski

GfxCon  on helppokäyttöinen ja kätevä kuvankonvertoija.  Se tuntee useimmat
kuvaformaatit  ja  tekee  laadukkaita  muunnoksia.   Se sisältää myös monta
kuvanmuokkausominaisuutta,  kuten  koon, kontrastin ja monia väri-efektejä.
GfxConista lötyy myös Floyd-Steinberg-ditheröinti sekä virtuaalimuisti.

GfxConia voi käyttää myös Shellistä.

GfxCon     hallitsee     useita     muotoja     kuvaformaateista.     Esim.
IFF-ILBM-formaatista  se lukee mitä tahansa värimääriä, 24 bit-, HAM6/8- ja
ExtraHalfBrite-formaatteja,  sekä  PC-versiota  ILBM-formaatista 16 tai 256
värillä.   GfxConilla  voit  kovertoida  vaikkapa  JPEG-kuvista laadukkaita
HAM8-kuvia Floyd-Steinberg-ditheröinnillä.

Tuetut formaatit:
Lukee:                  Tallentaa:
ILBM                    ILBM
LBM                     PCX
RGB8/RGBN               JPEG
PCX                     RGB-Raw
IMG                     Postscript
BMP/RLE4/RLE8           GIF
GIF
TIFF
JPEG
Targa
RGB-Raw

GfxCon osaa myös näyttää tarkempaa infoa kuvista.

GfxCon  on  card-  tai  emailwarea.   Ohjelma vaatii AmigaOS 1.2:n ja 20000
tavua pinoa.

GfxCon 1.8c: http://ftp.sunet.se/pub/aminet/gfx/conv/gfxcon.lha (233 kt)

---------------------------------------------------------------------------

AmigaLoad

3.9.97 - Simo Koivukoski

AmigaLoad   on   monipuolinen   ohjelma,  joka  näyttää  erilaisia  tietoja
Amigastasi.   Esim.   vähäisen  Chip-muistin määrää ja fragmentoitumista on
helppo  seurata.   Myös  Fast-muistin  kulutusta  pystyy  tutkimaan samalla
tavalla.   Itse  valittujen  asemien  sekä  ohjelmien pinojen vapaata tilaa
pystyy seuraamaan.  Mittareita voi ohjailla myös ARexxin kautta.

Ohjelmaa     viritellään    omaan    makuun    selkeällä    MUI-pohjaisella
Settings-ohjelmalla.  Mittareiden paikkaa ja muotoa on mahdollista muutella
monella  eri  tavalla.  Mittareita pystyy kääntämään peilikuvina toimiviksi
jne.

Jos monipuoliset mittarivaihtoehdot WB:n näytöllä eivät riitä, niin ohjelma
tukee  myös ulkoisia MCI:n, LED:n ja LCD:n kaltaisia näyttöjä.  Voit vaikka
sahata   Amigasi   kuoreen  LCD-näytölle  paikan  ja  seurata  siitä  CPU:n
käyttöprosenttia.   ;-)  LCD-näytön  rakennusohjeet  ja ohjelmisto löytyvät
Aminetista.

AmigaLoad  vaatii  vähintään  AmigaOS  2.0:n  ja  MUI  3.8:n.   Ohjelma  on
freewarea.

Vinkki:  CPU-ajan seurantaan kannattaa käyttää New CPULoadia, koska CPULoad
saattaa antaa virheellisiä tuloksia tietyissä tilanteissa.

AmigaLoad 2.0:
http://sunsite.doc.ic.ac.uk/pub/aminet/util/moni/AmigaLoad.lha (175 kt)
AmigaLoad-kotisivut: http://www.hgs.se/~tl94hfl/

---------------------------------------------------------------------------

YAM (Yet Another Mailer)

4.9.1997 - Simo Koivukoski

YAM   on  erittäin  monipuolinen  email-ohjelma.   Perustoimintojen  (luku,
kirjoitus,  poisto,  vastaus  ja  eteenpäinlähetys)  lisäksi  siitä  löytyy
osoitekirja  sekä  UUencode-  ja MIME-tuet.  YAM tukee myös ARexxia.  Uuden
postin  tuloilmoituksen  saa  tehtyä myös ulkoisella ohjelmalla.  Itselläni
jbplay soittaa hyvälaatuisen 8SVX-samplen, joka kertoo:  "You have new mail
waiting...".  :-)

Eri toiminnot jaettu omille sivuilleen.  On tulevat, lähtevät, lähetetyt ja
varasto.   Varastoon  voi  lisätä  omia  sivuja  ja  tulevat postit voidaan
suodattaa  menemään  niille  sivuille.   Esim.   eri postituslistat voidaan
jakaa omille sivuille.  UUencode ja MIME ovat helppokäyttöisiä.  Niille voi
myös  asettaa  omat tapahtumat sen mukaan, miten tiettyjä tiedostoja haluaa
käsitellä.

Myös  omien  tiedostojen liittäminen viestiin on helppoa.  ASL-valitsimella
vain valitaan haluttuja tiedostoja ja YAM hoitaa loput.

YAM  vaatii  vähintään  megan  muistia,  AmigaOS  2.0:n (2.1 tarvitaan, jos
haluaa  käyttää  Suomi-localea) ja MUI 3.3:n.  Internet-yhteyden pitää olla
AmiTCP-yhteensopiva (AmiTCP, Miami tai Termite TCP).

YAM 1.3.4:
http://sunsite.doc.ic.ac.uk/pub/aminet/comm/mail/YAM13_4.lha (512 kt)
YAM 1.3.4 -päivitys:
http://sunsite.doc.ic.ac.uk/pub/aminet/comm/mail/YAM13_4Upd.lha (77 kt)

---------------------------------------------------------------------------

SoftRAM

5.9.97 - Simo Koivukoski

Mitä,  mitä?   Chip-muistia  yli  kaksi  megaa?  Onko tässä kaikkien niiden
webbisurfaajien unelma, jotka eivät omista näyttökorttia?

SoftRAMilla pystyt lisäämään muistisi määrää.  Se tapahtuu yksinkertaisesti
pakkaamalla   kaikki   vapaa   muisti.    Uudella   pakkausalgoritmillä  on
mahdollista  pakata  tehokkaasti ja nopeasti vapaata Chip- ja Fast-muistia,
ilman MMU:ta.

RAM   doubler   kehitettiin   ensin  Macintoshille,  sitten  nopeasti  myös
PC-koneille.  Nyt on myös amigisteilla mahdollisuus käyttää sitä.

Vaatii AmigaOS 2.04:n, ja hieman muistia olisi myös hyvä olla.

SoftRAM 1.0: http://sunsite.doc.ic.ac.uk/pub/aminet/game/gag/SoftRAM.lha
             (3 kt)

---------------------------------------------------------------------------

CycleToMenu

8.9.97 - Simo Koivukoski

CycleToMenu  on  commodity-ohjelma,  joka  korvaa  Workbenchin alkuperäiset
cyclegadgetit.    Valintojen   helpottamiseksi  ja  nopeuttamiseksi  kaikki
vaihtoehdot  saadaan  kerralla  näkyviin,  ettei hiirtä tarvitse napsutella
lukuisia kertoja tutkittaessa vaihtoehtoja ja valittaessa niistä oikeaa.

Cycle-gadgetin  voi  muokata  mieleisekseen,  esim.  jos käyttää MagicMenua
(esitelty  24.4.),  pystyy  ulkonäön  asettamaan  sen  kanssa yhtäläiseksi.
Vaihtoehtoina   ovat   myös   perinteinen   Menu  Look  -muoto  ja  Gadget.
Cycle-gadgetin  avautumista voi säätää:  sen saa aukenemaan vaikka hitaasti
suurentuen.

Ohjelma on cardwarea ja vaatii AmigaOS 2.0:n.

CycleToMenu 2.1:
http://sunsite.doc.ic.ac.uk/pub/aminet/util/cdity/CycleToMenu-21.lha
(52 kt)

---------------------------------------------------------------------------

TBClock

9.9.97 - Simo Koivukoski

TBClock  on  pieni  commodity-ohjelma,  joka  tuo  ruudun otsikkoon kellon.
Kello tukee localea, joten päiväyksen saa näkymään suomeksi.

Asetuksista     voi    valita    mieleisensä    näyttötavan.     Lukuisista
mahdollisuuksista  löytyy  mm.   viikonpäivän nimi, kuukauden nimi, päiväys
numeroina,   vuosiluku,  12/24-tunnin  kello,  jne.   Näyttötapa  kerrotaan
muuttujilla, joten näyttöjärjestys saa olla mielivaltainen.

Ohjelman  ohjeissa  on  selkeästi  selvitetty  muuttujien  merkitys,  joten
muokkaaminen on helppoa:

%a - abbreviated weekday name
%A - weekday name
%b - abbreviated month name
%B - month name
%c - same as "%a %b %d %H:%M:%S %Y"
%C - same as "%a %b %e %T %Z %Y"
%d - day number with leading 0s
%D - same as "%m/%d/%y"
jne...
 
Esim.   "%e-%b-%Y  %q:%M"  näyttäisi  ruudun  otsikkossa suunnilleen tältä:
"21-Dec-1995 21:59".

Kellon   päivitysnopeutta   voi  säätää  kymmenesosasekunnin  tarkkuudella.
Erittäin  hyvä ominaisuus on saada valita kello seuraamaan aina etumaiselle
näytölle.   Myös  se,  että  ensin  tarkistetaan, mahtuvatko kellon tekstit
etumaisena olevalle näytölle, on hyvä pitää valittuna.  TBClock on toiminut
loistavasti Picasso IV:n ja 68060:n kanssa.

Ohjelma on freewarea ja vaatii AmigaOS 2.04:n sekä locale.libraryn.

TBClock 2.11:
http://sunsite.doc.ic.ac.uk/pub/aminet/util/time/TBClock.lha (9 kt)

---------------------------------------------------------------------------

EasyReqPatch

10.9.97 - Simo Koivukoski

EasyReqPatch   tuo   helpotuksen  valitsimien  kuittailuun.   AmigaOS  avaa
normaalisti  valitsimet  vasempaan  yläkulmaan, mutta EasyReqPatchin avulla
saat   ne   aina   sinne,   missä  hiiripointterisi  on.   EasyReqPatch  on
commodity-ohjelma  ja  hallittavissa Exchangella.  Mitään asetuksia ei ole,
paitsi DONOTWAIT-työkalutyyppi WBStartupia varten.

EasyReqPatch on freewarea ja vaatii vähintään AmigaOS 3.0:n ja 68020:n.

EasyReqPatch 1.3:
http://sunsite.doc.ic.ac.uk/pub/aminet/util/boot/EasyReqPatch.lha (6 kt)

---------------------------------------------------------------------------

Prop3D

11.9.97 - Simo Koivukoski

Prop3D  parantaa  järjestelmän  sliders-  ja scrollers-gadgettien ulkonäköä
tekemällä   niistä   kolmiulotteiset.   Ohjelmille,  jotka  käyttävät  omia
rutiineita,  ei  Prop3D mahda mitään, mutta järjestelmäkirjastoja käyttävät
softat saavat mukavan piristyksen ulkonäköönsä.

Sliders-  ja  scrollers-gadgettien  ulkonäköä  voi  parantaa  eri tavoilla.
Prop3D  sisältää  joukon  muuttujia  ulkonäön säätelyyn.  Jos esim.  haluat
MUI-tyylistä  liukua,  saat sen komentamalla "SetEnv Prop3D/KnobStyle XEN".
Asetukset  voi  myös tallentaa "ENV:Prop3D/Settings"-tiedostoon.  Sen tulee
olla  ASCII-tiedosto,  jossa  muuttujat  kerrotaan  näin:  "KnobStyle=XEN".
Ohjelman  ohjeista  löydät  eri  muuttujien  mahdollisia  arvoja  ja niiden
selitykset, tässä listaa muuttujista:

KnobFrame
KnobStyle
KnobHiMethod
KnobHiPen
KnobHiLook
ContainerFrame
BackFill
ButtonAspect
ButtonStyle
ButtonHiPen
ButtonPlace
PressedLook

Kokeillaksesi  erilaisia  vaihtoehtoja  Prop3D:n  voi  poistaa ajamalla sen
uudelleen   tai   lähettämällä  sen  prosessille  CTRL-C-komennon,  jolloin
alkuperäiset  järjestelmän proportionaaliset-gadgetit palaavat.  Tosin sitä
ennen  pitää  varmistaa,  ettei  niitä  käyttäviä  ohjelmia  ole käynnissä.
Prop3D toimii loistavasti Picasso IV:n sekä 68060:n kanssa.

Prop3D    on    freewarea    ja    vaatii    vähintään    AmigaOS    2.04:n
(ContainerFrame-muuttuja toimii vain 3.0:lla ja uudemmilla).

Prop3D 40.95: http://ftp.sunet.se/pub/aminet/util/boot/Prop3D_4095.lha
(13 kt)

---------------------------------------------------------------------------

MultiCX

12.9.97 - Simo Koivukoski

MultiCX  on pienin monitoimicommodity Amigalle.  Se korvaa monia isompia ja
ehkäpä huonosti toimivia apuohjelmia.  MultiCX on ohjelmoitu niin, että sen
voi turvallisesti poistaa tai käynnistää milloin haluaa.  Se on 100% puhdas
commodity-ohjelma  eikä  käytä  interrupteja  tai  mitään  erikoisia  input
handlereitä.

Pienestä    koostaan   huolimatta   MultiCX   sisältää   melkoisen   määrän
ominaisuuksia.  Suurin osa niistä toimii AmigaOS 2.x -käyttöjärjestelmässä,
mutta  muutama vaatii AmigaOS kolmosen.  Yllä olevassa kuvassa on MultiCX:n
WBExtender-toiminto   käytössä,  eli  Workbenchin  otsikossa  on  erilaisia
tietoja.     Vasemmalta   alkaen   tiedot   kertovat   AmigaOS:n   version,
grafiikkajärjestelmän  (OCS,  ECS,  AGA,  CGX  tai  P96),  vapaan  Chip- ja
Fast-muistin,  moniajon  taskien  määrän, avattujen kirjastojen määrän sekä
avoimien ruutujen määrän.

Tässä  vähän  makua MultiCX:n ominaisuuksista:  Notification, Localisation,
Screen  Blanker,  Moire  Screen  Blanker,  DPMS,  Mouse  Accelerator, Mouse
Blanker,   Lefty  Mouse,  Screen  Cycling,  Mouse  Shift,  Window  Cycling,
SUN-alike Window Activation, Title Activator, HoldX and HoldY, Enter ASCII,
Map  Umlauts,  CapShift,  NoCapsLock, Window Close & Zoom, Window Movement,
Window Remember, CenterScreen, HotFlush, ForceAmiga, PopCLI, PrtSc Hotkeys,
FrontPubScreen,  System  Flags,  Trackdisk Parameters, Public Screen Flags,
Internal    and   External   Preferences,   Advanced   EditHook,   Advanced
ResetHandler, SetFunction Patches, AssignWedge, NewLookMenus, NewLookProps,
WBExtender,  TagScreens,  LockPens,  FixOpenWB, NoCloseWB, NoDisplay- Beep,
Drive  Protection,  ToolAlias,  LockPatch,  Opaque  Windows, Alert Timeout,
WBGauge,   ScreenMenu,   PubScreenAlias,  ShapeShifter  Support,  HandleCX.
MultiCX:n  guide  sisältää  jokaiselle  toiminnolle oman selkeän esittelyn.
Toimintoja  voi  säädellä  MultiCX:n  ikonin työkalutyypeistä, mutta paljon
mielekkäämpää se on käyttämällä MUI-pohjaista MultiCX Prefs -ohjelmaa.

Kun  MultiCX:ään  tottuu,  on  vaikea  enää  olla ilman.  MultiCX päivittyy
kiitettävän usein.

MultiCX on sharewarea ja vaatii AmigaOS 2.x:n.  MultiCX Prefs on sharewarea
ja   vaatii   AmigaOS   2.1:n,  MUI  3.x:n,  wbstart.libraryn  (mukana)  ja
WBStart-Handlerin (mukana).

MultiCX 2.77: http://ftp.sunet.se/pub/aminet/util/cdity/mcx277.lha (65 kt)
MultiCX Prefs 3.30:
http://ftp.sunet.se/pub/aminet/util/cdity/mcxp330.lha (82 kt)

---------------------------------------------------------------------------

The Guru

15.9.97 - Simo Koivukoski

Jokainen Amiga-käyttäjä on nähnyt gurun (tai software failuren, kuten niitä
on  kutsuttu  AmigaOS  2.0:sta  alkaen)  ainakin kerran elämässään.  Näillä
inhottavilla punaisilla villkuvilla laatikoilla on kuitenkin tarkoitus:  ne
kertovat kahdella numerosarjalla, miksi Amigasi kaatui.

Ensimmäinen   numerosarja   kertoo  kaatumisen  syyn.   Toinen  numerosarja
Task-sanan jälkeen kertoo osoitteen, jossa kaatuminen tapahtui.

The   Guru   helpottaa  selvittämään,  mitä  Amigasi  haluaa  ensimmäisellä
numerosarjalla  kertoa.   Last-gadgettia  painamalla  saat suoraan viimeksi
tulleen  software failuren numeron ja sen selityksen.  The Guru tuntee myös
AmigaDOS-virhenumerot.   Voit  syöttää  software  failuren  tai  AmigaDOSin
virhenumeron, josta haluat saada tietoa.

The  Gurun  virheselitykset  ovat  omassa  tekstitiedostossa.  Tarvittaessa
sinne   voi   lisätä   software   failure   -   ja  AmigaDOS-virhenumeroita
tarkennuksineen jälkikäteen.

The Guru on postwarea ja vaatii AmigaOS 1.2:n tai uudemman.

The Guru 3.02:
http://sunsite.doc.ic.ac.uk/pub/aminet/dev/debug/Guru3.0Eng.lha (58 kt)

---------------------------------------------------------------------------

SnoopDos

16.9.97 - Simo Koivukoski

Onko  koskaan käynyt niin, että joku typerä ohjelma ei suostu käynnistymään
eikä edes vaivaudu kertomaan syytä siihen?  SnoopDos on oiva apu tällaiseen
tilanteeseen.  SnoopDosilla pystyt tutkimaan, yrittääkö kenkkuileva ohjelma
vaikka  löytää  jotain  kirjastoa tai tiedostoa, jota ei ole.  SnoopDosilla
voit tarkkailla useita eri järjestelmän toimintoja.

SnoopDosin voit laittaa myös taustalle.  Esim.  asentaessasi uusia ohjelmia
voit  katsoa,  mitä  Installer laittoi ja minne, tai seurailla jälkikäteen,
mitä   joku   ohjelma  on  touhunnut.   Tapahtumat  saa  tallentumaan  myös
lokitiedostoon.

Ohjelma  tukee  ARexxia  ja  sitä  voi käyttää Shellistä tai Workbenchistä.
Tulostusikkunan tai tiedoston formaattiin voi vaikuttaa monipuolisesti.

SnoopDos on freewarea ja vaatii AmigaOS 2.x:n tai uudemman.

SnoopDos 3.0:
http://sunsite.doc.ic.ac.uk/pub/aminet/util/moni/snoopdos30.lha (128 kt)

---------------------------------------------------------------------------

DataTypeInfo

17.9.97 - Simo Koivukoski

Internet-sivuja  tekevät ovat varmasti huomanneet tarpeen ohjelmalle, jolla
voi  tutkia  helposti  kuvien  koot,  jotta  tiedot  voisi lisätä IMG-tagin
WIDTH-ja  HEIGHT-kohtiin.   Ei  ole  kovin  mielekästä  ladata  joka  kerta
ViewTekiä  tai  Visagea  ja  etsiä  kuvan  hakemisto vain katsoakseen kuvan
kokoa.

DataTypeInfo  auttaa  tässä  avaamalla Workbench-ruutuun oman ikonin, jonne
voit  pudottaa  tutkittavan kuvan.  Workbenchin lisäksi DTInfoa voi käyttää
Shellistä.   Se mahdollistaa DTInfon käyttämisen esim.  DOpuksen kautta tai
vaikka BBS-järjestelmiin lisäämään infoa uploadatuista kuvista.

DTInfo  toimii  datatyyppien kautta, joten tutkittavalle kuvalle pitää olla
asennettuna  oikea  datatyyppi.   Blitz  2:n tavasta käsitellä datatyyppejä
johtuu  yksi  pieni  ongelma:  jos kuva on 15-, 16- tai 24-bittinen, DTInfo
väittää sitä vain 256-väriseksi.

DataTypeInfo on e-mailwarea ja vaatii vähintään AmigaOS 3.0:n.
DataTypeInfo 1.12:
http://ftp.sunet.se/pub/aminet/util/cdity/DTInfo1_12.lha (26 kt)

---------------------------------------------------------------------------

Amiga RealTime Monitor

18.9.97 - Simo Koivukoski

ARTM:llä  voit  katsella ja säädellä Amigasi toimintoja.  Hieman ikääntynyt
ohjelma  on  edelleen  käyttökelpoinen  ja  löytyy  mm.   uusimmalta  Amiga
Formatin  rompulta  (17).   ARTM  on  erittäin helppokäyttöinen ja sisältää
runsaasti  toimintoja.   ARTM:n ruudulla näkyvia tietoja voi myös tallentaa
tiedostoksi.

Amiga RealTime Monitor on sharewarea ja vaatii AmigaOS 2.x:n.

Amiga RealTime Monitor 2.04:
http://sunsite.doc.ic.ac.uk/pub/aminet/util/moni/ARTM2_04.lha (77 kt)

---------------------------------------------------------------------------

LhA To LZX

19.9.97 - Simo Koivukoski

LTL  on  GUI  LhA-  ja  LZX-pakkereille.  Jos sinulle tulee tarvetta pakata
useita  LhA-paketteja  pienempään  tilaan modeemilla lähettämistä tai tilan
säätöä varten, on LTL ehdoton apuväline.

LTL  kertoo  prosessin  jälkeen,  kuinka paljon LhA-paketti pieneni LZX:llä
pakkaamisen  jälkeen.  Esimerkiksi LZX:n oma paketti (lzx121.lha) pakattuna
uudelleen  LZX:llä pienensi sitä 34%.  Jos taas LZX-paketista tulee isompi,
niin  LTL  kysyy, haluatko poistaa sen.  LTL tukee myös rekisteröidyn LZX:n
-9-pakkaustehokkuutta.   Purku-  ja  pakkausprosessia voi seurata koko ajan
output-ikkunasta, jonka LTL avaa.

LTL   on   freewarea   ja  vaatii  AmigaOS  2.0:n  tai  uudemman,  LhA-  ja
LZX-pakkaajat       C:-hakemistoon,       sekä       tyhjän      hakemiston
väliaikaistiedostoille.

LhA To LZX 1.2:
http://sunsite.doc.ic.ac.uk/pub/aminet/util/arc/LTLv12.lha (15 kt)

---------------------------------------------------------------------------

FastIPrefs

22.9.97 - Simo Koivukoski

FastIPrefs  korvaa  C:-hakemistossa  olevan IPrefs-komennon.  Mukana seuraa
myös  Prefs-hakemistoon  FastIPrefsiä tukeva WBPattern-ohjelma.  FastIPrefs
korjaa   IPrefs-komennon   bugeja,  kuten  liian  pienen  pinon  JPEG-kuvia
käytettäessä.    Muita   etuja   ovat   nopeampi  taustakuvan  lataus  sekä
muistinsäästö:    alkuperäinen  IPrefs  pitää  CGFX:ää  käytettäessä  kuvaa
tuplana  muistissa,  FastIPrefsille  riittää  yksi  kerta.  Workbenchin voi
ladata   myös  ilman  otsikkopalkkia,  jolloin  saadaan  koko  ruudun  tila
käyttöön.

WBPattern  sisältää uusia ominaisuuksia verrattuna alkuperäiseen.  Niitä on
mm.   kuvan keskitys, värikynät 4-7 saa lukittua, jos käyttää MagicWB:tä ja
valikoima   paletin  käsittelytavoista  ("IMAGE"  käyttää  neljänneksen  ja
"EXACT"  puolet  saatavilla olevista kynistä).  FastIPrefs on emailwarea ja
vaatii AmigaOS 3.x:n.

FastIPrefs 40.35:
http://ftp.sunet.se/pub/aminet/util/boot/FastIPrefs4035.lha (37 kt)

---------------------------------------------------------------------------

System Information Program

23.9.97 - Simo Koivukoski

SIP  on  järjestelmämonitoriohjelma, jolla voit katsella ja muutella useita
perustason  toimintoja  Amigassasi.   Esim.  voit poistaa nimikkeitä Task-,
Window-,  Library-, Device-, Resource-, Port- ja Interrupt-listoista.  Myös
old-/Cool-  ja  WarmCapture-vektorit  pystyy  nollaamaan SysBasessa.  Monen
nimikkeen prioriteettia voit myös vaihtaa.


Toimintojen yleiskatsaus:

Gadget      Toiminto

Tasks       Näyttää taskien nimet (Myös PowerPC-taskit)
Windows     Kertoo näyttöjen ja ikkunoiden nimet
Libraries   Listaa kirjastot
Devices     Listaa devicet nimeltä
Resources   Listaa resourcet nimeltä
Ports       Listaa portit nimeltä
Residents   Listaa residentit nimeltä
Interrupts  Listaa interruptit numeroittain
Vectors     Listaa muutamat vektorit (CoolCapture jne.)
Memory      Näyttää tietoja muisteista
Mount       Listaa kaikki mountattujen devicejen nimet
Assign      Näyttää kaikki assignit ja volumet
Fonts       Näyttää kaikki saatavilla olevat kirjasimet
Hardware    kertoo tietoja Amigasi hardwaresta

SIP tukee PowerPC:tä!

SIP  sisältää myös työkalut käynnistyslohkojen tutkimiseen sekä levykkeiden
formatointiin.

SIP on postcardwarea ja vaatii AmigaOS 2.04:n tai uudemman.

System Information Program 3.8:
http://ftp.sunet.se/pub/aminet/util/moni/SIP.lha (33 kt)

---------------------------------------------------------------------------

HotBar

24.9.97 - Simo Koivukoski

HotBar   on   Workbench-apuohjelma,   joka  näyttää  ikonilinjana  useimmin
käyttämäsi  ohjelmat.   HotBarin  ikonirivistön  saat  näkymään siirtämällä
hiirenosoittimen  Workbench-ruudun  alareunaan,  muulloin  se  on piilossa.
Yllä olevassa kuvassa on HotBariin asetettu Prefs-hakemiston ohjelmia.

HotBarin    asetuksia    muokataan   normaalista   ASCII-tekstitiedostosta.
Valittujen  ohjelmien  oman  ikonin tilalla on mahdollista näyttää joku muu
ikoni  antamalla sen paikka ICON=-muuttujaan.  Koko ikonin voi myös korvata
tekstillä, joka kerrotaan TEXT=-muuttujalla.

HotBaria käynnistettäessä näytettävien ikonien keskenäiseen etäisyyteen voi
vaikuttaa  sekä  laittaa ikonille kehykset.  Voit myös valita, minne HotBar
avaa ikonipalkin ja asettaa ikonipalkin näkymään koko ajan.

HotBar on freewarea ja vaatii AmigaOS 3.x:n.

HotBar 2.1: http://ftp.sunet.se/pub/aminet/util/wb/HotBar.lha (25 kt)

---------------------------------------------------------------------------

FileMaster

25.9.97 - Jari Karjalainen

Tästä   ei   tiedosto/hakemistoapuohjelma  paljon  parane.   FileMaster  on
kotimaista  tekoa  oleva  sisäisesti  moniajava  apuohjelma  tiedostojen ja
hakemistojen   kanssa   puuhailuun.   FileMasteria  eivät  vaivaa  DOpuksen
tapaiset mammuttitaudit, vaan se keskittyy siihen mihin lajityypin ohjelmat
on  tehtykin.   Ja sen se tekeekin hyvin.  Itse olen tyytyväisenä käyttänyt
FileMasteria koko amigistin urani ajan.

FileMasterin  versio  3.1  on  vasta  betavaiheessa, mutta ohjelma on vakaa
käyttää.   Ohjelma  on  sharewarea,  mutta  hinta  ei  päätä  huimaa  tästä
mainiosta  ohjelmasta.   Joten  jos  käytät,  rekisteröi  ihmeessä.   Hyviä
shareware-ohjelmia kannattaa tukea aina!

FileMaster  vaatii  AmigaOS  2.0:n  tai  uudemman,  bgui.library  41.7:n ja
bgui_palette.gadget 41.7:n (tulevat mukana) tai uudemmat.

FileMaster 3.1 beta 3: http://www.sci.fi/~twilen/fm.lha (240 kt)
FileMaster-kotisivu: http://www.sci.fi/~twilen/fm.html

---------------------------------------------------------------------------

MUI-ASL

26.9.97 - Jari Karjalainen

MUI-ASL  korvaa Amigan omat ASL-valitsimet.  Esim.  ASL-tiedostovalitsin on
ensimmäistä   kertaa  miellyttävä  käyttää.   Nykyinen  versio,  ilmeisesti
viimeiseksi  jäänyt,  on  päässyt  eroon aikaisemmista lastentaudeistaan ja
ollut  vakaa  käyttää.   En  vaihtaisi enää takaisin normaaliin ASL:ään, en
vaikka maksettaisiin.  :-)

MUI-ASL  vaatii  AmigaOS 3.0:n ja MUI 3.3:n, tai uudemmat, sekä 68020:n tai
paremman.

MUI-ASL 42.4:
http://sunsite.doc.ic.ac.uk/pub/aminet/util/libs/MUI-ASL.lha (98 kt)

---------------------------------------------------------------------------

SCSIBench

29.9.97 - Simo Koivukoski

SCSIBench  mittaa  eri  laitteiden lukunopeuksia.  Ohjelma tukee sisäisesti
runsaasti  erilaisia  devicejä, ja jos niistä ei mikään täsmää, voit kertoa
SCSIBenchille   ikonin   työkalutyyppien   avulla   kaikki  devicet,  jotka
kokoonpanossasi  on.   IDE-levyjenkin  mittaminen  onnistuu,  sillä AmigaOS
näkee ne SCSI-levyinä scsi.deciven ansiosta.

SCSIBench  pystyy  mittaamaan  useita  eri  laitteita  yhtäaikaa, graafinen
nopeusnäyttö  päivittyy  koko  ajan,  puskurin  kokoa  voi vaihtaa sekä eri
laitteita lisätä ja poistaa testin aikana.

SCSIBench  on  freewarea  ja  vaatii  AmigaOS  3.x:n,  MUI  3.x:n  sekä 1,5
megatavua vapata muistia.

SCSIBench 1.0: http://ftp.sunet.se/pub/aminet/util/moni/SCSIBench.lha
(150 kt)

---------------------------------------------------------------------------

PNG-Box

30.9.97 - Simo Koivukoski

PNG-Boxilla  saat  todella helposti muutettua kuvat Ping-formaattiin, esim.
WWW-käyttöä varten.

PNG-Boxiin   kuvia   voi  ladata  levyiltä,  leikepöydältä  ja  erilaisista
laitteista,   kuten   skannereista,   jne.    Tallennettavien   Ping-kuvien
pakkauksen  tehokkuutta  voi säätää (0-9) sekä valita, onko kuva lomitettu.
Kuvista  saa  myös  tarkempaa  tietoa  ja  järjestelmän  vapaan muistin voi
tarkistaa.

PNG-Box  tarvitsee superview.libraryn (V18+).  Superview.library tukee myös
PowerPC:tä,  tosin PowerPC-versio ei ole saatavilla Aminetissa, koska se ei
ole freewarea.

PNG  eli Ping (Portable Network Graphics) -kuvaformaatti on GIFin seuraaja.
PNG-formaatti   tukee   myös   truecolor-kuvia  ja  pakkaa  kuvat  erittäin
tehokkaasti  hukkaamatta  bittejä.   PNG  on täysin vapaa pantettivaateista
toisin kuin GIF.

PNG-Box  on  sharewarea  ja  vaatii  superview.libraryn, wizard.libraryn ja
AmigaOS 2.04:n tai uudemman.

PNG-Box 2.06: http://ftp.sunet.se/pub/aminet/gfx/conv/PNG-Box.lha (56 kt)

---------------------------------------------------------------------------

HTMLess

1.10.97 - Simo Koivukoski

HTMLess  on  pieni  ja  nopea  konvertoija  (15  kilotavua 100-prosenttista
assembleria).  Se konvertoi HTML-tiedoston luettavaksi tekstiksi huomioiden
myös erikoismerkit.

HTMLess   toimii   joko   Workbenchistä  käsin,  jolloin  HTMLessin  ikonin
työkalutyypeistä  säädellään  asetuksia, tai Shellistä ajamalla.  HTMLessin
voi vaikka automatisoida konvertoimaan HTML-tiedostoja DiskMaster/Directory
Opus -tyyppisistä ohjelmista.

Asetuksista   voi   säätää   tekstitiedoston  rivinleveyttä,  automaattista
tallennusta,  alkuperäisen  HTML-tiedoston  ylikirjoitusta,  tallennettavan
tekstitiedoston    nimen    päätettä,   oletushakemistoa   konvertoitaville
HTML-tiedostoille jne...

HTMLess  on  originalwarea  ja  vaatii  AmigaOS  1.2:n  tai  uudemman  sekä
ReqTools.libraryn.

HTMLess 2.5: http://ftp.sunet.se/pub/aminet/text/hyper/HTMLess.lha (15 kt)

---------------------------------------------------------------------------

Collector

2.10.97 - Simo Koivukoski

Jos  sinulla  on  paljon kuvia kiintolevylläsi, tästä ohjelmasta tulee pian
erittäin  tärkeä.   Näet  yhdellä  ruudulla koosteen valitsemistasi kuvista
nimineen.   Sen  lisäksi,  että voit tallentaa valmiiksi pienennetyt kuvat,
pysyt  lataamaan  Collectoriin  sen luomia index-tiedostoja.  Kuvahakemisto
latautuu  välittömästi  Collectorin  näytölle  ja  pystyt hiirellä klikaten
katsomaan valitun kuvan tai saat siitä tarkempia tietoja.  Index-tiedostoja
voi   yhdistellä   sekä   muokata  myöhemmin  lisäämällä  sinne  kuvia  tai
poistamalla niitä.

Collector  on  creationwarea  ja  vaatii  vähintään ECS-grafiikkapiiristön,
MPImage.libraryn sekä AmigaOS 3.x:n.

Collector 3.0:
http://ftp.sunet.se/pub/aminet/gfx/misc/Collector30.lha (261 kt)

---------------------------------------------------------------------------

Amipeg

3.10.97 - Simo Koivukoski

Amipeg on MPEG-playeri, joka tukee CyberGraphXia.  Ohjelma pystyy kuitenkin
näyttämään MPEG-videoita jopa OCS-Amigalla.

Amipegin  CyberGraphX-tuki  toimii hyvin myös Picasso96-ohjelmiston kanssa.
MPEGejä  voi  pyörittää julkisella näytöllä tai avata koneesi kokoonpanosta
riippuen oma näyttö MPEG-ikkunalle (HAM6/8:sta 8/15/16/24 bittiin).

CyberGraphX-pohjaisilla  näytöillä  voi skaalata MPEG-ikkunan kokoa.  Tosin
ikkunan  päivitysnopeus  laskee säädön jälkeen hieman, koska silloin Amipeg
vaihtaa      WritePixelArray()-rutiinista      ScalePixelArray()-rutiiniin.
Klikkaamalla  MPEG-ikkunaa  kahdesti  palautuu se alkuperäiseen kokoonsa ja
vauhtiinsa.

MPEGien  esittäminen  vaatii  prosessoritehoa  mukavasti  ja  niinpä  esim.
DebbieHarry.mpg  (339 kt) pyörii vain Chip-muistilla varustetussa A1200:ssa
(PAL-näytöllä)  1  fps  (ruutua  sekunnissa).   24  fps nopeuden saamiseksi
DebbieHarrylle    truecolor-näytöllä   vaaditaan   jo   Amigaltasi   060/50
MHz/CV64-varustusta.   Amipeg.paketissa  onkin  omat  versiot 020-, 040- ja
060-prosessoreille.

Oma  030/30  MHz  Amigani  pyörittää DebbieHarrya PicassoIV:n 24-bittisellä
truecolor-ruudulla  3,3  fps  (6  fps  8-bit  gray).   040/25  MHz CV64:llä
hoputtaa DebbieHarrya jo 6,9 fps.

Amipeg    on    freewarea   ja   vaatii   vähintään   AmigaOS   2.04:n   ja
68020-prosessorin.

Amipeg 0.8: http://ftp.sunet.se/pub/aminet/gfx/show/aMiPEG_0.8.lha (147 kt)

---------------------------------------------------------------------------

WbLogo

6.10.97 - Simo Koivukoski

WbLogon  tekijä sai inspiraationsa WWW-selaimissa siirron aikana pyörivistä
animaatioista.   Tällä  ohjelmalla  saat  lisättyä Workbenchin taustakuvaan
oman jatkuvasti pyörivän siirtoanimaatiosi.

WbLogon  mukana  tulee  monta valmista animaatiota.  Niiden värit kuitenkin
tulee  sovittaa  omaan  Workbenchiisi  sopiviksi.   Sen  voit  tehdä vaikka
PPaintilla.   Heti  boottauksen  jälkeen  lataat PPaintiin mielianimaatiosi
animaatiosiveltimenä  ja nappaat Workbenchisi kuvan PPaintiin.  Sen jälkeen
korjaat animaatiosiveltimen värit valitsemalla sivellinvalikosta Väri/Laske
uudelleen.   Nyt  voit  tallentaa  animaatiosiveltimen  WbLogo.anim-nimellä
WBStartupiin WbLogon ajettavaksi.

Internetissä  näkee usein hienoja GIF-animaatioita.  WbLogon mukana tulevat
ohjeet  PPaint  7.x:lle,  kuinka  konvertoit niitä animaatiosiveltimiksi ja
saat pyörimään ne Wblogon kanssa Workbenchin ruudulle.

Ohjelman   työkalutyypistä   voit   säätää   animaation   X-  ja  Y-paikkaa
Workbench-ruudulla.   Itse  jäin kaipaamaan nopeudelle omaa työkalutyyppiä,
sillä  Picasso  IV:n  kanssa  animaatiot pyörivät hirmuista vauhtia.  Ainut
keino  tämän  version  kanssa  on  ilmeisesti  kopioida  kahdet framet joka
kuvasta (?).

WbLogo on emailwarea ja vaatii AmigaOS 3.x:n.

WbLogo 1.0: http://ftp.sunet.se/pub/aminet/util/boot/Wblogo.lha (133 kt)

---------------------------------------------------------------------------

AFS Optimizer

7.10.97 - Simo Koivukoski

Ami-File   Safe   (AFS)   ei  fragmentoidu  läheskään  niin  herkästi  kuin
perinteiset  tiedostojärjestelmät  (OFS,  FFS), mutta kovassa käytössä myös
AFS  tekee  sitä.  AFS:lle ei ole ollut saatavilla vastaavaa ReOrg-ohjelmaa
kuin perinteisille tiedostojärjestelmille.

AFS  Optimizer  ajaa  ReOrgAFS:n asian käyttämällä AFS:n diskvalid-komentoa
fragmentoituneiden  tiedostojen  etsimiseen.   Löytäessään fragmentoituneen
tiedoston   AFS   Optimizer   kopioi   sen   temp-hakemistoon   ja   tuhoaa
käsiteltävältä   osiolta   tuon  fragmentoituneen  tiedoston.   Sitten  AFS
Optimizer  palauttaa  temp-hakemistosta  tiedoston  takaisin alkuperäiselle
paikalle  (tässä  vaiheessa  AFS  astuu  kuvaan  ja siirtää AFS Optimizerin
palauttaman  tiedoston  yhtenäiseksi  uuteen  paikkaan  partitiolla).   Sen
jälkeen  AFS  Optimizer  vielä  tyhjentää  temp-hakemistonsa ja jatkaa tätä
rataa,  kunnes  käsiteltävällä osiolla ei ole enää yhtään fragmentoitunutta
tiedostoa.

Suosittelen  käytettäväksi  AFS  Optimizerin  kanssa  (ja  muutenkin) AFS:n
uusinta  versiota  V2.4  (16.20), jonka (ainakin Pro-version ostaneena) saa
Fourth   Level   Developmentsilta  ottamalla  telnet-yhteyden  osoitteeseen
fgate.flevel.co.uk  ja  antamalla  usernameksi  "afsup"  sekä vastailemalla
kysymyksiin (email-osoitteesi, AFS-korppusi sarjanumero jne.).

AFS  Optimizer  on  emailwarea  ja  vaatii  vähintään  AmigaOS  2.x:n  sekä
diskvalid-komennon C-hakemistoon (tulee AFS-ohjelmistosi mukana).

AFS Optimizer 1.02:
http://ftp.sunet.se/pub/aminet/disk/optim/AFSOptimizer.lha (19 kt)

---------------------------------------------------------------------------

PIV-AVId

8.10.97 - Simo Koivukoski

PIV-AVId  on  nopea  AVI-playeri  Picasso  IV  -grafiikkakortille.   Se  on
kokonaan kirjoitettu assemblerilla ja tukee Picasso IV:n hardware-pohjaista
PIP  (picture  in picture) -ominaisuutta.  PIV-AVId sisältää myös nopean ja
puskuroidun  latauksen  suoraan  CD-ROMilta tai kiintolevyltä.  PIV-AVId on
myös täysin järjestelmäystävällinen.

PIV-AVId  on mukavan nopea AVI-playeri, mutta todellinen yllätys tulee, kun
PIV-AVIdin  ikkunaa  suurentaa,  sillä fps-nopeus ei siitä juurikaan laske.
Esim.   Amiga  Formatin  CD 16:lta löytyvä WD160MC.AVI (8,6 Mt/1775 framea)
pyörii  160x120-koossa  n.   12 fps suoraan CD-ROMilta (x12) luettuna, eikä
ikkunan   suurentaminen   622x496-kokoon   (max.    ikkunan   koko   tuolle
AVI-tiedostolle)  pudota nopeutta yhtään(!) koneessa, joka on varustettu 30
megahertsin 68030-prosessorilla.  Nopeus ei laskenut myöskään siirryttäessä
24-bit-näyttöön,  sillä PIV-AVId pyöritti samaa videota 622x496-ikkunassaan
12 fps:n nopeudella.

Hardware-pohjaisesta PIP-ominaisuudesta kuvannee jotain se, että kuvaruudun
kaappaaminen    oli   PIV-AVIdin   kanssa   hieman   ongelmallista.    Koko
Workbench-ruutua   kaapatessa   PIV-AVIdin   oma   ikkuna   jäi   kaapparin
tallentamassa  kuvassa  vain mustaksi, ja silti PIV-AVIdit pyöritti videota
koko kaappauksen ajan.  :-)

PIV-AVId  on hyvästä toimivuudestaan huolimatta vielä beta-tasolla ja siitä
puuttuu  mm.   Workbenchistä  käynnistämisessä  tarpeelliset työkalutyypit.
Tulossa  on  myös ADPCM-audio-tuki nykyisen PCM mono/stereo 8/16-bit -tilan
rinnalle.

PIV-AVId   on   freewarea  ja  vaatii  vähintään  AmigaOS  3.0:n,  68020:n,
P96-RTG-ohjelmiston, Picasso IV:n ja megatavun vapaata muistia.

PIV-AVId 0.5 beta:
http://
wwwcip.rus.uni-stuttgart.de/~etk10317/download/Picasso96/PIV-AVId.lha
(13 kt)

---------------------------------------------------------------------------

MiamiSpeedMeter

10.9.97 - Simo Koivukoski

MiamiSpeedMeter on MUI-pohjainen nopeusnäyttö Holger Krusen tekemälle Miami
TCP/IP    -pinolle.     Jotkut    verkko-ohjelmat,    kuten   selaimet   ja
ftp-ohjelmistot,  näyttävät  montako merkkiä sekunnissa ne saavat, mutta se
on  kuitenkin  hieman rajoittunutta tietoa ja kertoo vain kyseisen ohjelman
nopeuden.    MiamiSpeedMeterilla   pystyt   seuraamaan   kaiken  liikenteen
nopeuden:  mitä Miamin läpi menee kumpaankin suuntaan, eli myöskin lähtevän
datan cps:n.

MiamiSpeedMeterin  asetuksista on valittavissa ikkunan päivitysnopeus, sekä
mitä   kaikkea  tietoja  halutaan  tarkkailla.   Näkymään  saa  hetkellisen
nopeuden  ja  keskiarvon,  montako  merkkiä  sekunnissa  on kulkenut.  Myös
kaiken  läpi  menneen datan määrän saa näkymään kilotavuina.  Näytön pystyy
nollaamaan halutessaan.  Jos nollausta pitää tarpeettomana, voi asetuksista
poistaa koko reset-nappulan.

MiamiSpeedMeter  on  freewarea  ja  vaatii  vähintään AmigaOS 2.04:n, Miami
2.x:n ja MUI 3.x:n.

MiamiSpeedMeter 1.5:
http://ftp.sunet.se/pub/aminet/comm/tcp/MiSpeedMeter.lha (18 kt)

---------------------------------------------------------------------------

BenchClock

10.10.97 - Simo Koivukoski

Kotimaista   Pertti  Liukkosen  tekoa  oleva  BenchClock  on  WBStartupista
käynnistettävä  pieni  digitaalikello (100% assemblya) Workbench- tai mille
tahansa julkiselle näytölle.

BenchClockin    lukuisia    ominaisuuksia    ohjataan    ohjelman    ikonin
työkalutyypeistä.     Valittavana    on    mm.    julkisen   näytön   nimi,
backdrop-tyylinen   ikkuna,   kello  aina  etumaisena  ikkunana,  ikkunasta
kehykset pois, kellon paikka ruudulla, 12/24h-näyttö, kynien värit, ikkunan
depth/dragbar/title-gadgettien näkyvyys jne.

BenchClock on freewarea ja vaatii AmigaOS 2.x:n tai uudemman.

BenchClock 1.5: http://ftp.sunet.se/pub/aminet/util/time/BenchClock.lha
                (6 kt)

---------------------------------------------------------------------------

Docket

13.10.97 - Simo Koivukoski

Oletko  koskaan  tarvinut ohjelmaa, joka ajaisi haluamiasi ohjelmia ennalta
määrättynä  ajankohtana?  Docket ei ole varsinainen muistuttaja, vaan sillä
pystyt   käynnistämään  Amigassasi  ohjelmia  vaikka  silloin  kun  et  ole
paikalla.   Docket on commodity.  Voit pitää Docketia moniajon taustalla ja
käyttää sitä aina kun Amigasi on päällä.

Docketin  voit  ohjelmoida  kätevästi puhdistamaan T-hakemiston päivittäin,
varmuuskopioimaan  kiintolevyn  viikoittain, synkronisoimaan Amigasi kellon
kuukausittain   atomikelloon  ja  vaikkapa  muistuttamaan  kerran  vuodessa
syntymäpäivästäsi.    Pienellä   ARexx-   ja  AmigaDOS-ohjelmoinnilla  saat
Docketin tekemään melkein mitä vain.

Docket on freewarea ja vaatii AmigaOS 3.x:n ja ClassAct-kirjaston.

Docket: http://ftp.sunet.se/pub/aminet/util/cdity/Docket.lha (62 kt)

---------------------------------------------------------------------------

zDir

14.10.97 - Simo Koivukoski

zDir  korvaa Amigan oman Dir-komennon ja tuo paljon uusia optioita.  zDirin
tulostukseen  voi  vaikuttaa  monipuolisesti.  Se osaa näyttää hakemistojen
koot  sekä  xpk-pakattujen  tiedostojen  koot pakattuna ja pakkaamattomana.
Hakemistojen  koot  sekä  levyjen  käytetyn  tilan  saa  näkymään kilo- tai
megatavuina.

Kyseessä  on 100% pure-ohjelma, joten sen voi ladata residentiksi muistiin.
zDirin nopea aakkostusalgoritmi on kirjoitettu assemblerilla.  Ohjelma osaa
asettaa virheen sattuessa pr_Result2-kentän, joten Why-käskyllä näkee, mikä
meni  vikaan.   zDir  on  freewarea  ja vaatii AmigaOS 2.04:n tai uudemman.
Eräät optiot tarvitsevat xfdmaster.libraryn ja multiuser.libraryn.

zDir 2.3: http://ftp.sunet.se/pub/aminet/util/cli/zDir.lha (24 kt)

---------------------------------------------------------------------------

ILBM Datatype

15.10.97 - Simo Koivukoski

ILBM    Datatype    44.3    korvaa   ilbm.datatype   43.x:n,   joka   tulee
PictDT43.lha-paketin  mukana,  ja  tuo  uusia  ominaisuuksia,  mm.  HAM- ja
EHB-kuvien näyttämisen oikeissa väreissä CyberGFX-näytöillä.

Datatyyppi  toimii  hyvin  myös  Picasso96-RTG-ohjelmiston  kanssa korvaten
Commodoren  alkuperäisen  ilbm.datatypen.   Siten  HAM-kuvien  lisäksi voit
WBPatternilla ladata 24-bittisiä IFF-kuvia Workbenchisi taustalle.

ILBM  Datatype  44.3  on  freewarea  ja  vaatii  vähintään  AmigaOS  3.x:n,
picture.datatype    V43:n,    CyberGraphX   V2:n   (tai   Picasso96:n)   ja
grafiikkakortin.

ILBM Datatype 44.3:
http://ftp.sunet.se/pub/aminet/util/dtype/ILBMDT44.lha (4 kt)

---------------------------------------------------------------------------

Pleased to Play

16.10.97 - Simo Koivukoski

Pleased  to  Play vie vähän muistia eikä tuhlaa CPU-tehoa.  PtPlay on tehty
käytettäväksi  tiedostonkäsittelyohjelmien  kanssa  kuten  DirWork,  SID ja
DOpus,  sekä  WWW-selainten  kanssa kuten AWeb, IBrowse jne.  Sitä voi myös
käyttää normaalin playerin tapaan Workbenchistä tai Shellistä.

PtPlayllä  on  sellainen  etu  muihin  playereihin verrattuna, että se osaa
tallentaa  modulen.   Tämä on kätevää, sillä modulea ei tarvitse hakea enää
netistä  toistamiseen  tallentamista  varten.   PtPlay  osaa  soittaa MOD-,
MOD0-, MMD0-, MMD1-, MMD2- ja THX tracker -moduleita.

Vasemmalla  on  kuva  IBrowsen  asetuksista, Preferences/General-valikosta.
PtPlay  asennetaan  MIME  configurationiin  audio/x-mod-tyypiksi.   PtPlayn
mukana  tulee  asennusohjeet  IBrowsen  lisäksi  AWeb-II 2.0:lle ja Voyager
2.88:lle.    IBrowse   osaa  asennuksen  jälkeen  soittaa  modeja  hiirellä
klikaten.

PtPlay on freewarea ja vaatii AmigaOS 2.0:n tai uudemman.

Pleased to Play 2.0: http://ftp.sunet.se/pub/aminet/mus/play/PtPlay.lha
                     (55 kt)

---------------------------------------------------------------------------

TKG-Episode

17.10.97 - Juha Alaniemi

Alien Breed II The Killing Groundsiin ei ole lisäkenttiä juurikaan herunut,
ehkä siksi, ettei kenttäeditori ole niitä helpoimpia käyttää.  Itsekin olin
aikeissa  tehdä  omia kenttiä, mutta se innostus kosahti, kun en käsittänyt
suurinpiirtein  mistään  mitään.  Onneksi on joku, jolla homma on hanskassa
(muttei hanska hukassa).

TKG-Episode  sisältää  seitsemän  kentää,  jotka  ovat todella hienoja sekä
erittäin  vaikeita,  kokeneemillekin pelaajille.  Mukana on uusia alieneita
sekä aseita (mm.  minigun, pienoiskranunheitin ja liekinheitin).

TKG-Episode: http://ftp.sunet.se/pub/aminet/game/data/TKG-Episode.lha
             (1,8 Mt)

---------------------------------------------------------------------------

CamWatch

20.10.97 - Simo Koivukoski

CamWatchilla voit katsella Internetin suosittuja live-kuvia.  Jos et vaikka
sattumalta  pääse  ensi  vuonna  Assembly-tapahtumaan,  niin  voit  bongata
kavereitasi  useiden  eri  kameroiden kautta, jotka lähettävät Assemblyiltä
live-kuvaa.

Ohjelman  voi  avata  mille  tahansa  julkiselle näytölle tai vaikka omalle
ruudulle.   Se  käyttää  datatyyppejä  kuvien  konvertoimiseen ja kuvat saa
skaalattua  halutun  kokoisiksi.   Proxy-tuella voi yrittää parantaa kuvien
haun  nopeutta.   Eräissä  paikoissa  vaaditaan salasanan käyttöä, jolle on
myös  tuki.  CamWatch osaa hakea kuvan uudelleen, jos se on korruptoitunut.
Tulevat kuvat saa halutessa tallentumaan levylle.

Yllä  olevassa kuvassa CamWatchin Prefs-ikkunan alle tulee livekuvaa Boston
Live  Weather  Camerasta.  Kuvassa aamun sarastaessa ajaa linja-auto ohi ja
hetken  päästä katuvalot sammuvat.  Päivä kirkastui koko ajan, vähän miltei
joka  kuvassa.   Täällä  elettiin jo iltapäivää.  Kuvien haun saa säädettyä
viiden  sekunnin  välein  tapahtuvaksi,  mutta  suurin viive tulee yhteyden
nopeudesta,      kuvien     konvertointinopeudesta     sekä     kuvalähteen
päivittymisnopeudesta.

Lisää kameroita löytyy osoitteesta http://www.nikkanen.com/kamerat.htm.

CamWatch on sharewarea ja vaatii vähintään AmigaOS 2.04:n sekä ClassActin.

CamWatch 1.0.1: http://ftp.sunet.se/pub/aminet/comm/tcp/CamWatch10.lha
                (34 kt)

---------------------------------------------------------------------------

Magic-Exchange

21.10.97 - Simo Koivukoski

Commodity-ohjelmien   hallintaan   on   Magic-Exchange   ehdoton   valinta.
MUI-pohjaisena   saat   sen   helposti   muokattua  mieleisesi  näköiseksi,
kokoiseksi   jne.    Magic-Exchange   kertoo  tarkempaa  tietoa  valituista
commodityistä,  kuten  taskin  nimen  ja  prioriteetin.   Prioriteettia voi
muuttaa ja myös kaikille commodityjen hallintakäskyille löytyy tuki.

Työkalutyypeillä saat valittua Magic-Exchangen pysymään taustalla, vaikkapa
WBStartupista   käynnistyksen   yhteydessä,   ja   popup-näppäimen,   jolla
Magic-Exchangen  saa  tarpeen  tullessa  esiin.   Työkalutyypeistä voi myös
säätää Magic-Exchangen prioriteetia ja kytkeä pois turhat valitsimet, jotka
tulevat esim.  poistettaessa jotain commodityä.

Skriptien  vääntäjiä  kiinnostanee  Magic-Exchangen  sisältämä  ARexx-tuki.
Käskykanta   on   seuraavanlainen:    CX_Select,   CX_GetList,   CX_Remove,
CX_Deactivate, CX_Priority ja CX_RemoveAll.

Magic-Exchange  on  freewarea  ja  vaatii  vähintään AmigaOS 2.x:n sekä MUI
3.x:n.

Magic-Exchange 1.27:
http://ftp.sunet.se/pub/aminet/util/cdity/mexch127.lha (19 kt)

---------------------------------------------------------------------------

PatchRAM

22.10.97 - Simo Koivukoski

PatchRAM  korjaa RAM-levyn näyttämään sen todellisen käytetyn tilan.  Tähän
asti RAM-levy on aina väittänyt olevansa 100 % täynnä, vaikka muistia sille
olisikin vapaana.

AmigaShellin  ikkunassa näkyy Info-käskyn kertomana, että RAM-levy on 100 %
täynnä.   PatchRAMin  ajamisen  jälkeen näkyvät Info-käskyllä oikeat arvot.
Myös  Workbenchista  RAM-levyn  avaaminen  tuo  sen  ikkunaan oikeat arvot,
samoin  tiedostojenkäsittelyohjelmissa ja muissa vastaavissa näkyvät oikeat
arvot.

PatchRAM on freewarea ja vaatii vähintään AmigaOS 1.2:n.

PatchRAM 1.07: http://ftp.sunet.se/pub/aminet/util/sys/PatchRAM.lha (2 kt)

---------------------------------------------------------------------------

PowerWB

23.10.97 - Simo Koivukoski

PowerWB  tuo  muutaman  uuden ominaisuuden Workbenchiisi, kuten kaksi uutta
nappia  Workbench-ikkunoiden  otsikkoon.  Myös näppäimistöä voi nyt käyttää
suoraan  toiminnoissa,  jotka  ennen  vaativat  valikoiden tai painikkeiden
käyttöä.

Workbench-ikkunoiden   otsikoissa  olevat  uudet  nappulat  vastaavat  itse
asiassa   valikoista   saatavia   toimintoja.   Ensimmäinen  cycle-gadgetin
näköinen  nappula  vaihtaa  ikkunan  sisällön ikonikuvien ja nimillä olevan
tiedostolistauksen välillä.  Toinen, pystyraitainen nappula vaihtaa näkymän
kaikkien tiedostojen ja vain ikonin omaavien tiedostojen välillä.

PowerWB:n kanssa näppäimistön kautta voi myös hallita seuraavia toimintoja:
Returnin  painallus  vastaa Workbench-ikkunan otsikossa olevaa ensimmäistä,
cycle-gadgetin  näköistä  nappulaa.   Välilyönti  taasen  vastaa seuraavaa,
pystyraitakuvioista nappulaa.  Deletellä voi tuhota valitut ikonit ("Oletko
varma?",  kysyy  valitsin  ennen  tuhoamista).   Help-nappi  avaa Icon Info
-ikkunan   valittuina   oleville  ikoneille.   Tabin  painallus  tuo  esiin
Workbenchin   Execute  Command  -ikkunan.   Backspace  vaihtaa  Workbenchia
ikkunan    ja    backdropin   välillä.    Esc-nappi   sulkee   Workbenchin.
Kursorinapeilla  voit  siirrellä  ikonien  paikkaa  ikkunan sisällä samalla
tavalla kuin ikkunan reunoissa olevilla nappuloilla.

PowerWB on sharewarea ja vaatii vähintään AmigaOS 2.x:n.

PowerWB 0.6: http://ftp.sunet.se/pub/aminet/util/wb/PowerWB.lha (67 kt)

---------------------------------------------------------------------------

AFS-Undelete

24.10.97 - Simo Koivukoski

Ami-File  Safe  (AFS)  hoitelee  undelete-toimintoa  tallentamalla  tuhotut
tiedostot erikoishakemistoon, eli tiedostoja voisi palauttaa myös Shellistä
käsin.   AFS-Undelete onkin lähinnä tiedostojen palautukselle MUI-GUI, joka
sisältää muitakin ominaisuuksia.

AFS-Undelete      osaa     poistaa     palautettavasta     tiedostonnimestä
@XXX-numeroinnin,  ja sen lisäksi se löytää kaikki mountatut AFS-osiot sekä
pystyy  palauttamaan minkä tahansa tuhotun tiedoston 31 viimeisimpään asti.
Ohjelmalla saa myös tarkempaa tietoa AFS-osioista.

AFS-Undelete on freewarea ja vaatii vähintään AmigaOS 2.0:n sekä MUI 3.0:n.

AFS-Undelete 1.6:
http://ftp.wustl.edu/pub/aminet/disk/misc/AFSUndele1.6.lha (50 kt)

---------------------------------------------------------------------------

ASL filerequester

27.10.97 - Simo Koivukoski

ASL  filerequester  42.0  tuo  uusia  ominaisuuksia  AmigaOS  3.x:n  mukana
tulevaan  ASL-valitsimeen.   MUI:n  vaativalla konfigurointiohjelmalla voit
säädellä   oletuspaikan  ja  koon  ASL-valitsimelle.   Oletuspaikaksi  voit
laittaa   myös  hiirenosoittimen  sijainnin.   V42  osaa  avata  valitsimen
virtuaalinäyttöjen    näkyvän    osan    keskelle.     File-,    Font-   ja
ScreenMode-valitsimille    on    omat   säädöt,   esim.    voit   vaikuttaa
File-valitsimen tiedostonimien järjestykseen.

ASL  filerequester  on giftwarea ja vaatii vähintään AmigaOS 3.x:n sekä MUI
2.2:n.

ASL filerequester 42.0:
http://ftp.sunet.se/pub/aminet/util/libs/asl_v42.0.lha (114 kt)

---------------------------------------------------------------------------

Birdie

28.10.97 - Simo Koivukoski

Birdie  tuo  lisää  väriä Workbench-ikkunoihisi.  Se on suunniteltu lähinnä
grafiikkakortin omistajille, mutta toimii myös AGA/ECS-koneissa.

Ohjelman  mukana  tulee  muutama  esimerkkikuvio.   Birdieen  voit  asettaa
kaksikymmentä  eri  kuviota.   Kuviot  ladataan  datatyyppien avulla, joten
Birdien   käynnistymistä  voi  nopeuttaa  konvertoimalla  kuviot  valmiiksi
IFF-muotoon.  Birdien ollessa päällä jokaiselle avatulle ikkunalle arvotaan
annetuista kuvioista aina uusi väri.

Birdie on freewarea ja vaatii vähintään ECS-Amigan.

Birdie 1.3: http://www.vgr.com/birdie/Birdie13.lha (38 kt)

---------------------------------------------------------------------------

Reunukset kirjasimiin

29.10.97 - Simo Koivukoski

Kun   käyttää   värikkäitä  taustoja  Workbenchissä,  huomaa  ennen  pitkää
sellaisen  ongelman,  että  kun  samassa  taustakuvassa on sekä tummia että
vaaleita  alueita,  niin  kirjasin ei ole lukukelpoista jomman kumman sävyn
päällä.   Ongelman  voi  ratkaista Workbenchin Font-asetuksista asettamalla
taustavärin  fontille.   Kätevää, muttei välttämättä kovin tyylikästä pitää
värillisiä laatikoita tekstien takana.

Outline-kirjasin on yksi hyvä ratkaisu tähän.  Yksi tapa saada sellaiset on
käyttää  moniväristä kirjasintyyppiä.  Se toimii hyvin 8-bittisiin tiloihin
asti   satunnaista   roskaamista(?)   lukuunottamatta   AGA-koneella   sekä
Picasso96-RTG-ohjelmiston alla.  P96:n kanssa yli 8-bittiset näytöt tekevät
jostain     syystä     perinteisen     laatikon    kirjasimen    taustalle.
Kirjasinvalikoimakin on rajoittunut paketin mukana tuleviin.

Outline-kirjasimen  saa  myös  käyttämällä  NewIconsia.  Silloin pitää olla
Workbenchin  Font-asetuksista  kirjasimien  taustaväri kytkettynä päälle ja
tietysti  myös  NewIconsPrefsistä  "Outline  Text"  valittuna.   NewIconsin
outline-kirjasimet  toimivat  P96:n  kanssa  kaikilla  tarkkuuksilla hyvin.
Kaupan päälle saa NewIconsit näkymään.

Jos  jostain  syystä  ei halua NewIconeja käyttää, on olemassa myös patchi,
OutlineFont,  joka  reunustaa  kirjasimet.   Sen  kanssa on myös asetettava
Workbenchin   Font-asetuksista   kirjasimien   taustaväri  päälle.   Patchi
asennetaan  Startup-Sequenceen ennen LoadWB-käskyä.  Esim.  komennolla "Run
>NIL:   OutlineFont  2  1  1" saat outline-kirjasimet, joissa kynällä kaksi
piirretään  teksti,  kehystetään  kynällä  yksi ja kehyksen paksuus on yksi
pikseli.

Monivärikirjasin  toimii  ainakin  AmigaOS  3.x:n  kanssa.  NewIcons vaatii
vähintään  AmigaOS  2.x:n.   OutlineFont-ohjelma  vaatii  AmigaOS  3.x:n ja
vähintään 68020:n.

APFonts: http://ftp.sunet.se/pub/aminet/text/bfont/APFonts.lha (201 kt)
NewIcons: http://ftp.sunet.se/pub/aminet/util/wb/NewIconsV4.lha (657 kt)
NewIcons-päivitys:
http://ftp.sunet.se/pub/aminet/util/wb/NewIcons41upd.lha (117 kt)
OutlineFont: http://ftp.sunet.se/pub/aminet/util/wb/OutlineFontUpd.lha
            (21 kt)

---------------------------------------------------------------------------

SimpleFind

30.10.97 - Simo Koivukoski

Tiedostojen  etsimiseen  SimpleFind  on  nopea  ja kätevä työkalu.  Se osaa
etsiä  useasta  eri osiosta yhdellä käynnistyksellä ja annettuja hakuja voi
halutessa  tarkentaa  tiedoston  kommenttiriviin,  kokoon  ja  päiväykseen.
Indeksitiedostolla  pystyy  nopeuttamaan hakuja.  Löytyneitä tiedostoja voi
kopioida toiseen hakemistoon, poistaa, pakata(!)/purkaa, jne.  SimpleFindia
voi   käyttää   myös  Shellistä  ja  tulostuksen  ulkoasuun  voi  vaikuttaa
monipuolisesti.

SimpleFind on freewarea ja vaatii AmigaOS 3.x:n.

SimpleFind 1.8: http://ftp.sunet.se/pub/aminet/util/dir/simplefind.lha
                (76 kt)

---------------------------------------------------------------------------

GuideML

31.10.97 - Janne Pikkarainen

Näppärä  ohjelma,  joka osaa kääntää AmigaGuide-tiedostot suoraan puhtaaksi
HTML-koodiksi.    Jos   sinun   pitää   syystä   tai  toisesta  konvertoida
AmigaGuide-tiedosto   HTML-muotoon,   älä   tee   sitä   käsin  vaan  käytä
tarkoitukseen GuideML:ää.

GuideML on freewarea ja vaatii vähintään AmigaOS 2.04:n.

GuideML: http://sunsite.doc.ic.ac.uk/pub/aminet/text/hyper/GuideML.lha
         (18 kt)
@endnode
@node sanat "Viimeiset sanat"
<=========================================================================>
 @{b}Viimeiset sanat@{ub}
 @{i}Janne Siren @{ui}
<=========================================================================>

Suomen  Amiga-käyttäjät  ry:n  kotisivuilla  julkaistaan noin kerran kuussa
uusi  Viimeinen  sana  -kolumni.   Yleensä  kolumnissa käsitellään lyhyesti
jotain  yhdistystä koskevaa päivän polttavaa aihetta.  Kokosimme nyt kaikki
Viimeinen  sana  -kolumnit yhteen niitä varten, jotka eivät kotisivuillemme
syystä tai toisesta pääse.  Osoitehan on vanha tuttu:

http://batman.jytol.fi/~saku/

                                   * * *

"Sukelletaan sekaan"

13.10.97

Suunnilleen   näillä  sanoin  kuulin  erään  Saku  97  -vieraan  vinkkaavan
kaverilleen,    ennen   kuin   lähti   tunkeutumaan   ahtaaksi   käyneeseen
kokoushuoneesemme.     Tunnelma   todellakin   oli   ajoittain   kyynärpäin
kosketeltavissa, mutta tiiviistä ilmapiiristään huolimatta Saku 97 onnistui
yli kaikkien odotusten.

Järjestäjäporukkamme  hyvin  konservatiivinen  arvio osanottajamäärälle oli
vuoden  1995  kevätkokouksen  ennätyksen rikkoontuminen.  Niin huvittavalta
kuin  se  kuulostaakin,  odotimme  siis  paikalle  järjestäjät mukaanlukien
vähintään yhdeksäätoista henkilöä.  Kun kuitenkin pitää mielessä edellisten
kahden  kokouksen  alati  hiipuvan  yleisökiinnostuksen,  ei enempää oikein
uskaltanut toivoa.

Syyskuun  viimeisen  lauantain  lähestyessä  alkoi  käydä  ilmeiseksi, että
pääsisimme kevyesti tavoitteeseemme, mutta lauantaina kiinnostus tapahtumaa
kohtaan yllätti silti täydellisesti.  Puolen päivän aikaan arvioin paikalla
olevan  50-60  ihmistä,  ja  koko  päivän  aikana  tapahtumassa tuskin kävi
ainakaan vähempää kuin 70-80 henkilöä.  Kyselyynkin vastasi 61.

Tilamme  olivat  kieltämättä  hieman  alimitoitetut,  mutta  emme  myöskään
halunneet  tai  toisaalta  edes  voineet  sijoittaa  vuokraan rahaa enempää
yhdistyksen  talouden  ja  aikaisemman  laimean kokouskiinnostuksen vuoksi.
Olisi  ollut  kurjaa  maksaa  kaksi tonnia huoneesta, jonne ketään ei tule.
Onneksi  tällainen  tapahtuma  tuntuu  kiinnostavan,  vaikka  kokouksiin on
vaikea saada ketään.

Kiitos osanotosta ja tervetuloa ensi vuonna uudelleen!

Terveisin,

Janne Siren

                                   * * *

Antakaa itsenne näkyä!

15.9.97

Luin juuri erään purkin viestialueilta harmitteluja amigistien osoittamasta
vähäisestä    kiinnostuksesta    Assembly    '97   -demopartyilla   olleita
Amiga-kauppiaita     kohtaan.      Ymmärrettävästikin     on    harmillista
jälleenmyyjille,  että  kun  asiakkaat  ensin valittelevat vuodesta toiseen
Amiga-tarvikkeiden  heikkoa  saatavuutta,  sitten  ei  hyödynnetä tällaista
tilaisuutta.

Mielestäni on yhtä lailla ymmärrettävää, että moni missasi mahdollisuutensa
ensikäden  kokemuksiin  uusista  Amiga-tuotteista.   Ensinnäkään  tieto  ei
välttämättä   ole   saavuttanut   järin   suurta  kiinnostuneiden  joukkoa.
Toisaalta   Assemblyt   eivät   ainakaan   kävijöille  ole  (vielä?)  kovin
kaupallinen  tapahtuma,  joten mielenkiinto on muualla kuin laitteisto- tai
ohjelmistohankinnoissa.   Kolmanneksi  kysymys  voi  olla  vain kynnyksestä
lähestyä ihmisiä ja kysyä, nyt kun ei kyse ole ihan tavaratalon kassasta.

Samalla  kuitenkin  peräänkuulutan  enemmän  aktiivisuutta  amigisteilta  -
antakaa   itsenne  näkyä  ja  kuulua,  ennen  kuin  viimeisetkin  yritykset
päättelevät  teidän  tyystin  kadonneen.   Amigan  nykytilanteessa ei voida
olettaa   valtavirran  tasoista  tuotesaatavuutta,  joten  olemassa  olevia
kanavia  pitää  tukea.   Suomen  pieniä Amiga-yrityksiä tuskin ainakaan voi
moittia yrityksen puutteesta, kuten Assembly-osanottokin osoittaa.

Onneksi nyt on erinomainen tilaisuus paikata tilannetta osallistumalla Saku
97   -tapahtumaan  27.   syyskuuta  tiedekeskus  Heurekassa.   Paikalle  on
alustavasti  lupautunut  kolme  jälleenmyyjää, joten tulkaa tekin kertomaan
olemassaolostanne!

Terveisin,

Janne Siren

                                   * * *

En saanut unta

18.7.97

Kesä on merkillistä aikaa.  Ainakin itselläni se on omalaatuinen yhdistelmä
työtä  ja  lomailua.   Opiskelut ovat tauonneet, mutta silti välillä tuntuu
olevan kiireitä enemmän kuin muulloin.  Kesä tekee kummia myös varomattoman
sielun vuoro- kausirytmille...

Tätä  kirjoittaessani kello lähestyy neljää aamulla ja kaiken järjen mukaan
minunkin  pitäisi olla jo nukkumassa - herätys odottaa reilun kuuden tunnin
päästä.   Mutta  kun edellisenä yönä tuli nukuttua kaksitoista tuntia ja se
venyi  jonnekin  kello  neljäntoista paremmalle puolelle, ihmekös tuo ettei
uni ottanut tullakseen.

Mitä  tekemistä tällä on yhdistyksemme kanssa?  Paljonkin.  Sen sijaan että
pyörisin   toimettomana  sängyssä,  kirjoitan  kolumnia.   Kun  sinulla  on
seuraavan  kerran  vaikeuksia  saada unta, pistä vaikka aluilleen artikkeli
Sakuun,   kirjoita   namupala   kotisivuillemme   tai  muista  lempijuttusi
kirjoittajaa sähköpostilla.

Uni  maistuu  taatusti  paremmin,  kun tuntee tehneensä jotain hyödyllistä.
Älä kuitenkaan tyystin unohda nukkumista.

Hauskaa loppukesää!

Terveisin,

Janne Siren

                                   * * *

Uskottava yhdistyskuva?

22.5.97

Suomen Amiga-käyttäjät ry.  on kärsinyt viime kuukausien aikana melkoisesta
uskottavuuspulasta.   Sen  lisäksi,  että syksyllä Sakun julkaisurytmi meni
täysin sekaisin, myös yritykset järjestää yhdistyksen syksyinen vuosikokous
ajallaan epäonnistuivat.

Tapahtuneelle   on   lukuisia  selityksiä,  jotkut  parempia  kuin  toiset.
Mielestäni  sormien osoittelua tärkeämpää on kuitenkin keskittyä uskottavan
yhdistyskuvan    palauttamiseen.     Syksyllä    sorruttiin   pilvilinnojen
maailailuun  huomaamatta resurssien jatkuvaa ohenemista sillä seurauksella,
että  jopa  aikaisemmin  hyvin  toimineet  asiat  jotenkin  vain lakkasivat
toimimasta.

Keskitytään  nyt siihen minkä me osaamme, siihen mihin me pystymme.  Meillä
ei  ole voimavaroja toteuttaa omaa HTML-lukijaamme, joten tyydytään vanhaan
lehtikoodiin.  Emme ehdi järjestämään Suomeen Amiga-messuja, mutta pidetään
sentään  huoli,  että  omat vuosikokouksemme pysyvät aikataulussa.  Tehdään
kunnolla  se mitä tehdään, mieluummin kuin tehdään vähän mitä sattuu, miten
sattuu.

Hyvä   paikka   aloittaa   uusi  uskottavampi  tulevaisuus  on  kevätkokous
Heurekassa lauantaina.  Tervetuloa mukaan!

Terveisin,

Janne Siren

                                   * * *

Hengissä ollaan!

10.4.97

Kulunut  vuosi  on  ollut  melkoista  höykytystä  yhdistyksellemme.   Ennen
aktiivisista  ihmisistä  on  tullut  vähemmän  aktiivisia ja ennen vähemmän
aktiivisia  ihmisiä  on  hävinnyt  tyystin.   Koko  lehden  ja  yhdistyksen
pyörittäminen  on väkisinkin kasau- tunut sellaisten henkilöiden harteille,
joilla on paljon muitakin kiireitä - töitä, opintoja, perhevelvoitteita.

Asiaa  ei  ole  tehnyt  yhtään helpommaksi se tosiasia, että Amigan tilanne
hetkellisestä nousustaan huolimatta kääntyi taas laskuun Escomin konkurssin
myötä.   Moni  on  tyytynyt  vain katselemaan ja odottelemaan tai vaihtanut
kokonaan maisemia, mikä on väkisin näkynyt myös Suomen Amiga-käyttäjät ry:n
toiminnassa, lähinnä toiminnan puutteena.

Mutta  nyt  on uusi vuosi ja uudet kujeet.  Amiga näyttää saavan pian uuden
omistajan,  Sakun  organisaatioita  on  uudistettu ja oikeastaan vain lisää
kirjoittajia    kaivattaisiin,   eikä   kiintolevyrikko   ole   lannistanut
toivettamme  kunnollisesta WWW-palvelusta.  Taas kerran uudessa osoitteessa
yritämme uudelleen.  Palautetta kaivataan.

Terveisin,

Janne Siren
@endnode
@node posti "Posti"
<=========================================================================>
 @{b}Posti@{ub}

<=========================================================================>

1.   Vastaus  Gentle  Eyelle:   sinulla  on  tainnut  mennä  pelit  pahasti
sekaisin.   Viestissä  puhuin  niistä  Worms DC:n levykkeistä, jotka olivat
hajalla  ja  jotka  jouduin  vaihtamaan, ja kun soitin siitä, sanoitte että
vaihdosta  pitäisi  maksaa,  mikä  oli  mielestäni  kohtuutonta.  Levykkeet
saapuivat parin päivän kuluessa ehjinä ilman että jouduin maksamaan niistä,
joten  kiitos siitä.  Se A500:n Worms oli ihan eri juttu, minä vain tilasin
sen  pikkuveljelleni samalla kun sinne tulin soittaneeksi, eikä minulla ole
sen  kanssa  mitään  muuta  tekemistä.   Eli koko juttu oli oikeastaan vain
väärinkäsitys,  muuten  olen aina saanut Gentle Eyestä hyvää palvelua.  :-)
Joten ei siitä sitten enää sen enempää.

2.   Aina  välillä  kun  yritän  alustaa  levykkeitä  tai  kopioida  jotain
levykkeelle,  WB  väittää että levyke on kirjoitussuojattu, vaikkei se ole.
Joskus  vika  katosi vähäksi aikaa poistamalla MCX WBStartupista, joskus ei
silloinkaan.   Joskus WB väittää joitain levykkeitä kirjoitussuojatuiksi ja
joitain  ei.   Vaikka  käynnistän ilman Startup-Sequencea suoraan Shelliin,
silti  ei  vika  häviä.   Olisiko  kellään mitään hajua, mistä tämä johtuu?
Olisiko  kyseessä  viallinen  levyasema?   Vai kenties ohjelmistobugi?  Apu
olisi tarpeen, kun tämä alkaa käydä jo vähän hermoille.

Squeeze/Exocomps
Joona Pöhö

Vastaus:

1. Hei Joona!

Ensinnäkin,  erehdyksien  kavalkadi.   Kuulin otsikon "Ongelmia Gentle Eyen
kanssa" olevan Sakussa ja lähetin mailina kaksi kyselyä Sakun toimittajalle
saadakseni  nähdä  artikkelin.   Jälkimmäinen mailini julkaistiin, luulisin
erehdyksessä,   "vastineena".    En  nähnyt  artikkeliasi  -  enkä  tiennyt
kirjoittaneeni vastinetta - ennen Sakun julkaisua.

Toiseksi,    tarkoitin    maksulla    nimellistä   korvausta   levykkeistä,
tilillepanolla.   Tämäkin  vain silloisen kiireesi takia.  Normaalikäytäntö
palautuksissa  on  aina  palauttaa  peli  tai  levy meille ja saada toimiva
tilalle.   Meilläkään  ei  ole  tapana  lähetellä asiakkaille ilmaislevyjä,
paitsi  tietenkin  listalevyämme,  josta muuten pian laitan sinulle postiin
jouluversion.

Terveisin Gentle Eye Ky:n puolesta Boogie. 

2.   Kaikesta  päätellen  koneesi  levyasema  on lievästi viallinen.  Se ei
yksinkertaisesti  tunnista, missä asennossa levykkeen kirjoitussuojanipukka
on.   Kannattaa  ottaa  yhteyttä  lähimpään  asiantuntevaan Amiga-huoltoon.
Taatusti asiantunteva vaihtoehto on Vantaalla sijaitseva Broadline Oy, (09)
874 7900, avoinna arkisin 9-17.

Janne Pikkarainen 

---------------------------------------------------------------------------

Terve,  aattelin  vaan  antaa myönteistä palautetta tuosta päivän namupalan
tarjonnasta.   Kerrassaan  hyvä  homma,  viimeksikin  sain  siitä  tietooni
niinkin  mukavan  ja  kätevän  ohjelman  kuin  HotBar olemassaolon.  Vaikka
itselläni on jo iso liuta Amiga Formatin ja Aminetin romppuja, niin ei aina
meinaa  löytää  siitä  valtavasta  ohjelmamäärästä  sitä  mitä etsii, saati
sitten  jos ei tiedä mitä etsii.  Tämän takia tuommoinen pieni tietoisku on
todella  hyvä,  silloin saa yleiskuvan ohjelmasta ja voi jo sen perusteella
päättää,  kannattaako ottaa lähempää tuttavuutta.  Hieman harmittaa, kun ei
ollut   itsellä  mahdollisuutta  tulla  Saku  97  -tapahtumaan,  siellä  on
näyttänyt  olleen  hyvä  meininki  ja  sakkiakin  on ollut.  Todella hienoa
nähdä,  että  mikään  Microsoftin sun muitten puristus ei ole lyönyt meitä.
Meillä  on  syytä  olla  ylpeitä  siitä  mitä olemme, jatkakaa samaa rataa,
teette hienoa työtä.

Markku "Breed" Heikkinen 

---------------------------------------------------------------------------

Terveisia Virosta.  Tiesin jo ennen Sakusta, mutta en ollut vielä kokeillut
teidän   internet-versiota.    Hyvää   nähdä,  että  vielä  Suomessakin  on
aktiivisia  Amigisteja.   Virossa  niitä on todella vähän.  Haluaisin vielä
kehua  teidän namupaloja:  hyvä juttu.  Kuitenkin olisi todella mukavaa jos
merkitty  olisi  myös, onko softa free-, share- tai muu ware (minä en kyllä
nähnyt sitä).  Keep up the good work !!!

BTW: Suomeni on huono, tiedän sen :=)
P.S. Support Amiga, she deserves it !!!

P/H/A/D/E 

---------------------------------------------------------------------------


Saku  pyrkii  asiantuntijoiden  avulla selvittämään ongelmasi ja vastaamaan
palautteeseesi   Posti-palstan  kautta.   Voit  lähetellä  mielipiteitä  ja
kysymyksiäsi seuraavaan osoitteeseen postitse.

Saku
c/o Esa Heikkinen
Vilhulantie 6 A 6
76850 Naarajärvi

BBS: (015) 348 968 (klo 21-06, viikonloppuisin 24h)
NMT: 0400-677 055
Internet: oh4kju@sci.fi
@endnode
@node stori "Sakutori"
<=========================================================================>
 @{b}Sakutori@{ub}

<=========================================================================>

Myydään   eniten   tarjoavalle   Amiga  2000  ilman  kiintolevyä,  kahdella
korppuasemalla, sekä 14" monitori 1084.

Heikki Kuokka
Vihannestie 1
48700 Kyminlinna
Puh: 0400-551 549
Fax: (05) 227 9571
Sähköposti: heikki.kuokka@pp.kolumbus.fi

---------------------------------------------------------------------------

Joulu  lähestyy!  Ostakaa tästä pojallenne/itsellenne mukava ja hyödyllinen
joululahja, josta on iloa koko perheelle.  ;-)

Myyn Amiga 1200 -tietokoneen, jossa on seuraavanlainen kokoonpano:

A1200  2  Mt  CHIP,  Blizzard  68030/50  MHz  -turbokortti  (sis.   MMU) 16
megatavun muistilla (turbolla on vuoden takuu), 3,2 Gt HDD Quantum Fireball
(takuu  3  vuotta),  minitorni (erittäin hiljainen!), 12x CD-ROM, hiiri, C=
1084S  -monitori,  Mannesman  Tally  81 -tulostin, joystick, VBS-palikka ja
-ohjelma,  läjä  levykkeitä  (noin  400-500 kpl), X-Link 28800 bps -modeemi
sekä muutama Amiga-opus.

Koneessa  on viimeisen päälle rakennettu käyttis, joka on selkeä ja kasattu
Workbench   3.1:sta  ja  tuoreimmista  apuohjelmista.   Koneessa  on  täysi
Internet-   ja   mediavalmius.    Kiintolevyllä  on  mm.   kaikki  purkkini
tiedostot,  jotka  voin  jättää  sinne  tai  sitten voin osioida ja alustaa
kiintolevyn sopimuksen mukaan.

Hintapyyntö 5200 mk. Tiedustelut puh. 040-533 4900 (sijainti Hamina).

---------------------------------------------------------------------------

Ostetaan/otetaan vastaan vanhoja pelikonsoleita/tietokoneita!

Esim.   Mattel  Intellivision,  Mattel  Aquarius, Colecovision, Apple II/e,
Atari  400/600l/800/XL,  Dragon  32,  Phillips  Videopac, Radio Shack Color
Computer  (CoCo),  Oric, Sinclair Spectrum, MSX, Vectrex, jne.  Tarjoa myös
näiden koneiden pelejä.

Myös kaikki pelit Atari 2600 VCS:lle kiinnostavat!!

Yhteystiedot:

Puh: 0422-360 144. Kysy Joonaa.
Osoite: Joona Pöhö, Rasinkatu 20 A 24, 01360 Vantaa.

---------------------------------------------------------------------------

Sakutori  on  tarkoitettu  lukijoiden  myynti-,  osto-,  vaihto-,  anto- ja
otto-ilmoituksille.   Emme julkaise kopioihin liittyviä ilmoituksia, emmekä
kaupallisia  mainoksia, ja toivomme, ettet ilmoita Sakutoriin asoita, jotka
todennäköisesti  eivät  ole  ajankohtaisia  enää  seuraavan Sakun päästessä
jakeluun.   Ilmoitusten  tulee  olla  perillä kahta viikkoa aikaisemmin, ja
mikäli  ilmoituksia  tulee  liikaa  mahtuakseen yhteen lehteen, julkaisemme
niitä   saapumisjärjestyksessä   seuraavissa   numeroissa.   Voit  lähettää
ilmoituksesi seuraavaan osoitteeseen.  Emme julkaise kestoilmoituksia.

Saku
c/o Esa Heikkinen
Vilhulantie 6 A 6
76850 Naarajärvi

BBS: (015) 348 968 (klo 21-06, viikonloppuisin 24h)
NMT: 0400-677 055
Internet: oh4kju@sci.fi
@endnode
@node error "Errata"
<=========================================================================>
 @{b}Errata@{ub}
 @{i}Janne Siren @{ui}
<=========================================================================>

Edellisissä   Sakuissa  julkaistut  organisaatio-  ja  yhteystiedot  olivat
paikoitellen  pahasti  vanhentuneita.   Tietosisältöä on nyt selkiytetty ja
päivitetty kautta lehden.

Janne Siren

---------------------------------------------------------------------------

Errata-palstalla  julkaistaan korjauksia aiempien numeroiden kömmähdyksiin.
Voit lähettää toimitukseen palautetta seuraavaan osoitteeseen postitse.

Saku
c/o Esa Heikkinen
Vilhulantie 6 A 6
76850 Naarajärvi

BBS: Amiga Zone, (015) 348 968 (avoinna 18-08, viikonloppuisin 24h)
Matkapuhelin: 0400-677 055
Internet: oh4kju@sci.fi
@endnode
@node sakun "Sakunet"
<=========================================================================>
 @{b}Sakunet@{ub}

<=========================================================================>

Sakunetin virallinen nodetilanne 3.11.1997:

Fl (Flags):  N = Uusi tuleva BBS,  P = Privaatti,  M = Mail-gate (ei BBS)
             D = BBS on tilapäisesti poissa linjoilta (down)

Fl numero:   Seuraavien ehtojen painoarvoista yhteenlaskettu summa, koskee
             ainoastaan Amiga Zonea pollaavia nodeja:
              
             1 = Uudet Saku-lehdet lähetetään ko. nodelle
             2 = MovieDataBasen viikottaiset diffit lähetetään ko. nodelle
             4 = Satelliittien taajuustaulukko lähetetään ko. nodelle, aina
                 kun siitä saadaan uusi versio.

Muutoksia:   -

Uusia:       - Manovar (65:13/2)
             - Snowland (65:13/3)
             - Karjala (65:13/4)

Poistuneita: - Megabyte BBS (65:11/1) ilmoitti lopettavansa toimintansa
               kokonaan. Kiitokset kuluneista vuosista Tepolle!

Node    Fl Boss  BBS Name            SysOp            Number      City
----------------------------------------------------------------------------
65:10/1    ----  Amiga Zone BBS      Esa Heikkinen    015-348968  Naarajärvi
65:10/2    10/1  Connected Zone BBS  Klaus Bayer      015-348506  Pieksämäki
65:10/6 M3 10/1  Avalon              Anu Seilonen     > PRIVATE < Oulu
----------------------------------------------------------------------------
65:12/1  7 10/1  Amix BBS            Joni Lehto       05-3451183  Vehkalahti
65:12/2 PD 12/1  The Rainforest      Sampo Ahokas     > PRIVATE < Niukkala
65:12/3    12/1  Rölli's Lair BBS    Samppa Rönkä     05-2188135  Kotka
----------------------------------------------------------------------------
65:13/1    10/1  Rat's Nest          Antti Lihavainen 013-824465  Joensuu
65:13/2    13/1  Manovar             Marko Alastalo   013-745300  Joensuu
65:13/3    13/1  Snowland            Ville Ylitalo    09-2724705  Vantaa
65:13/4    13/1  Karjala             Veikko Tissari   09-8136290  Espoo
----------------------------------------------------------------------------
65:30/1DM1 10/1  Starpoint           Sami Klemola     05-3635254  Anjalanksk
----------------------------------------------------------------------------
65:40/1    10/1  Telemaa             Jussi Ikonen     03-3670160  Tampere
65:40/3    40/1  Metal BBBS          Janne Antila     03-4759746  Virrat
65:40/4    40/1  Gurulandia          Atte Lehtinen    03-7844365  Lahti
65:40/5    40/1  Radioactive BBS     Jani Tuominen    03-6336650  Lammi
----------------------------------------------------------------------------
65:50/1  7 10/1  The Black Force     Hannu Johansson  02-6469525  Pori
----------------------------------------------------------------------------
65:51/1    50/1  Giga-Box            Kimmo Mustonen   09-4557486  Espoo
65:51/2    51/1  Mental Hospital     Henri Porvali    09-7284650  Helsinki
65:51/3    51/1  Graveyard           Jani Tertsonen   09-2922185  Järvenpää
----------------------------------------------------------------------------
65:60/1    10/1  Silver Cloud        Olli Ojamies     015-163659  Mikkeli
----------------------------------------------------------------------------
65:61/1    60/1  Stab                Jussi Kinnula    08-3136297  Oulu

Mukana 19 boxia ja 2 privaattisysteemiä, tilapäisesti down 2 systeemiä.

****************************************************************************
* HUOM: Flageilla (N, M tai P) varustettuihin systeemeihin ei saa soitella *
*       ilman erillistä sopimusta ko. paikan sysopin kanssa!! Tätä listaa  *
*       ei saa käyttää purkkilistana, vaan se on tarkoitettu esim. osoite- *
*       listaksi NetMailia lähettäville käyttäjille ja yleiseksi infoksi   *
*       verkon rakenteesta.                                                *
****************************************************************************
@endnode
@node tulee "Tulossa"
<=========================================================================>
 @{b}Tulossa@{ub}

<=========================================================================>

 @{" Kuva " system "SAKUVIEW Kuvat/Saku98.JPG <>NIL:"}

                      Saku 97 oli vasta verryttelyä.

                                  Saku 98

            Huhti-toukokuu, 1998. Tiedekeskus Heureka, Vantaa.

     Isommat tilat. Enemmän nähtävää. Puhtaasti Amigaa. Oletko valmis?

Seuraava  Saku-lehti  ilmestyy  1.   maaliskuuta  1998.   Sitä  odotellessa
kannattaa vierailla joka arkipäivä Suomen Amiga-käyttäjät ry:n kotisivuilla
(http://batman.jytol.fi/~saku/)  tutustumassa  uuteen  päivän  namupalaan -
ohjelmaesittelyyn, vinkkiin tai uutiseen!  Saku elää nyt ajan hermolla.
@endnode
@node myyja "Amiga-jälleenmyyjät"
<=========================================================================>
 @{b}Suomen Amiga-jälleenmyyjät@{ub}
 @{i}Simo Koivukoski, Janne Siren @{ui}
<=========================================================================>

AIC Systems             (09) 8775 1100  vmp@dlc.fi, http://www.aic.cute.fi/

Amigator                (02) 234 5333   aho@sip.fi, http://www.sip.fi/~aho/

Broadline Oy            (09) 8747 900   broline@dlc.fi,
                                        http://iwn.fi/broad.html

Broadware Oy            (09) 7001 8580  http://iwn.fi/broad.html

Dream World Computers   0400-669 436    sami.erikkila@pp.kolumbus.fi,
                                        http://
                                        koti.kolumbus.fi/~samerk/dream.html

Gentle Eye Ky           (03) 363 0048   ge@vip.fi, http://www.ge.vip.fi/

Harcom Oy               (09) 409 373    CD-ROM-levyjä,
                                        http://personal.eunet.fi/pp/harcom/

Karelia Computer Ky     (013) 897 088

Tsunami Trading         (02) 438 9870   tsunami@dlc.fi,
                                        http://www.dlc.fi/~tsunami/

Video Spotronics Ky     (09) 8735 435   Amiga-huolto,
                                        http://iwn.fi/broad.html 

Uusin versio listasta löytyy aina Suomen Amiga-käyttäjät ry:n kotisivuilta:

http://batman.jytol.fi/~saku/
@endnode
@node geeye "Gentle Eye Ky"
<=========================================================================>
 @{b}Gentle Eye Ky@{ub}

<=========================================================================>

Gentle Eye_  eyE eltneG  -Gentle Eye-  eyE elteG  _Gentle Eye-  eyE eltneG
                           ** TIKKUMARKKINAT **
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~
Elääkö Amigasi puutteellisen tikutonta elämää, onko ohjaintuntuma vanhasta
ohjaimesta kadonnut, piiputtaako turbotulitus, eivätkö sivuaskeleet suju ?

Jos joudut vastaamaan  mihin tahansa edellisistä  kysymyksistä  kyllä,
on tullut hankkia  uusi  peliohjain !
__________________________________________________________________________

COMPETITION PRO 5000..................................................90,-
  - Tämä ohjain lennätti monet urheat C64 pilotit tähtitarhoihin Lavesta.
  - Nuppiohjain kuten PRO EXTRA, mutta ei koreile autotulituksilla.

COMPETITION PRO CD32 GAMEPAD.........................................160,-
  - Tällä sujuu yhtähyvin Stardust-kuljettelu, kuin TKG:n sivuaskeleet.
  - Suunnat peukalolla, neljä toimintanappia, kaksi hartianappia ja näihin
    kaikkiin hidas ja nopea tulitus. Pausenapit & Slow-kytkin.
  - Huomio, Aminetistä löydät tiedoston nimeltä JOYMOUSE.LHA ja et enää
    tarvitse lainkaan hiirtä, tällä sujuu kaikki.

COMPETITION PRO EXTRA JOYSTICK.......................................150,-
  - Monen parhaaksi kaikkien aikojen tikuksi noteeraama "nuppi-ohjain"
  - Nupin korkeus pöytäpinnasta 12,5cm. Kolmiasentoinen autotulitus.

COMPETITION PRO MINI JOYSTICK........................................140,-
  - Ohjaintuntumaltaan loistava tikku esimerkiksi Stunt Car Racer:iin tai
    Super Skidmarks:iin.  Erinomainen nuoremmalle - alle 10 - käyttäjälle.

CRUISER BLACK........................................................120,-
  - Nuppiohjain,  ohjaus-herkkyyttä voi säätää nupin juuresta kolmeen eri
    asentoon.

CRUISER MULTICOLOUR..................................................120,-
  - Hiukan raikkaita tuulia 60-luvulta työpöydällesi.  Muuten kuten BLACK.

FREEWHEEL DIGITAL.....................................................90,-
  - Ilmassa leijuva ratti,  tartu siihen.  Erikoisesti suunniteltu Nigel
    Mansell World Championship:iä varten ?!  Vaatii opettelua.

GRAVIS ANALOG + ANALOG-ADAPTERI......................................300,-
  - Tällä yhdistelmällä pelaamme Formula 1:stä !

NAVIGATOR............................................................125,-
  - Taas klassikko. Futuristinen ja ergonominen pistoolikahva. Erittäin
    tehokas automaattitulitus.

SPEEDKING ANALOG.....................................................160,-
  - Portaaton ohjaus Geoffin Formula One Grand Prixiin tai Knights of the
    Sky lentosimuun, tai yleensä lentosimulaattoreihin. Palkitseva (*8

TERMINATOR...........................................................180,-
  - Iso kahvatikku. Erittäin agressiivisen oloinen, pelottava ohjain.

ZIP STICK SUPER PRO..................................................120,-
  - Yksi omista lemmikeistäni, muodoltaan PRO 9000 vastaava.

--------------------------------------------------------------------------
                   ** Oikeudet muutoksiin pidätetään **

                   GENTLE EYE Ky   PL 373 33101 TAMPERE
             puh. 040-5482 044 ma-la  /  03-363 0048  ti & to
                           fax 03-363 00 58
             Email: ge@vip.fi            http://www.ge.vip.fi
--------------------------------------------------------------------------
ps. Meiltä löydät Amylle: Pelit, ohjelmat, ohjaimet, koneet ja tarvikkeet.
Bluebox 10x DD-levyt 29 markkaa,  Distant Suns 4.2 Astronomiaa 90 markkaa.
eyE eltneG  -Gentle Eye-  eyE elteG  _Gentle Eye-  eyE eltneG  _Gentle Eye
@endnode
