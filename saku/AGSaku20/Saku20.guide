@database Saku #20
@wordwrap

@node main " Saku #20 - Etusivu "

<============================================================================>
 @{"   Etusivu   " link main} @{" Ajankohtaiset " link AJANK} @{" Artikkelit  " link ARTIK} @{"    Muut     " link MUUT} @{"   Vakiot    " link VAKIO}
<============================================================================>

                       AmigaGuide-Saku #20 - 15.1. 1997

             @{" Kansikuva " system "sakuview kuvat/kansikuva.iff >nil:"}  -  @{" Taustamusiikki " system "sakuplay muut/taustamusiikki.MED >nil:"} ja @{" sen tekijä " link MUSAA}


 @{b}Pääkirjoitukset@{ub}

   @{"  Esa Heikkinen  " link ESAHE}  Päätoimittaja

   @{" Jari Ristiranta " link PÄÄKI}  AmigaGuide-toimittaja

   @{"  Tomi Jaskari   " link JASKA}  Yhdistyksen puheenjohtaja


 @{b}Muuta@{ub}

   Sakun @{" toimitus " link TOIMI} ja @{" organisaatio " link ORGAN}

   @{" " link IMAAN} Miten saan kuvat ja taustamusiikin toimimaan?

@endnode

@node ARTIK " Saku #20 - Artikkelit "

<============================================================================>
 @{"   Etusivu   " link main} @{" Ajankohtaiset " link AJANK} @{" Artikkelit  " link ARTIK} @{"    Muut     " link MUUT} @{"   Vakiot    " link VAKIO}
<============================================================================>

 @{"              Amiga Q-Drive 1241              " link DRIVE}  Janne Siren

 @{"                    Elina                     " link ELINA}  Sami Klemola

 @{"                Final Writer 5                " link FINAL}  Erkki Grenman

 @{"                    Miami                     " link MIAMI}  Sami Klemola

 @{" Quantum Bigfoot 2550A 5,25 tuuman kiintolevy " link ISOJA}  Jaakko Suvanto

 @{"      TecnoPlus Control Pad -peliohjain       " link TEKNO}  Leo Kortesalmi

 @{"                 ProBench 3.0                 " link BENCH}  Risto Mäki-Petäys

 @{"                 Wizard-hiiri                 " link HIIRI}  Timo Sievänen

 @{"    Alien Breed 3D II - low-end näkökulma     " link AB3D2}  Timo Sievänen

 @{" Järjestelmäohjelmoinnin alkeiskurssi - Osa 6 " link JÄRJE}  Sami Klemola

@endnode

@node VAKIO " Saku #20 - Vakiot "

<============================================================================>
 @{"   Etusivu   " link main} @{" Ajankohtaiset " link AJANK} @{" Artikkelit  " link ARTIK} @{"    Muut     " link MUUT} @{"   Vakiot    " link VAKIO}
<============================================================================>

 @{"           Sakun PULLEA postipalsta           " link POSTI}  Kirjeitä toimitukselle

 @{"                   Sakutori                   " link STORI}  Halvalla lähtee

 @{"                    Errata                    " link ERRAT}  Viime numeron viat

 @{"                   Tulossa                    " link TULOS}  Mitä ensi numerossa?

@endnode

@node AJANK " Saku #20 - Ajankohtaiset "

<============================================================================>
 @{"   Etusivu   " link main} @{" Ajankohtaiset " link AJANK} @{" Artikkelit  " link ARTIK} @{"    Muut     " link MUUT} @{"   Vakiot    " link VAKIO}
<============================================================================>

 @{"  Puolen vuoden tapahtumat Amiga-maailmassa   " link UUTIS}  Jari Ristiranta

 @{"         Uudet suuntanumerot käyttöön         " link NUMER}  Esa Heikkinen

 @{"          Päätoimittaja on muuttanut          " link MUUTT}  Esa Heikkinen

@endnode

@node MUUT " Saku #20 - Muut "

<============================================================================>
 @{"   Etusivu   " link main} @{" Ajankohtaiset " link AJANK} @{" Artikkelit  " link ARTIK} @{"    Muut     " link MUUT} @{"   Vakiot    " link VAKIO}
<============================================================================>

 @{"                  Saku Trek                   " link STREK}  Anu Seilonen

 @{"              Näinkin voi käydä               " link KÄYDÄ}  Samppa Rönkä

 @{"         Entisen avustajan mietteitä          " link MIETT}  Sami Klemola

 @{"      X-Files File 1: The unopened file       " link XFILE}  Valtteri Murto

 @{"                 Jäsenjurinaa                 " link JÄSEN}  Veli-Matti Vuorensyrjä

@endnode

@node UUTIS " Puolen vuoden tapahtumat Amiga-maailmassa "

<============================================================================>
 @{b}Puolen vuoden tapahtumat Amiga-maailmassa@{ub}
 @{i}Jari Ristiranta@{ui}
<============================================================================>

   Kaikkia hämmästyttäneestä VIScorpin ja Escomin sopimuksesta ei kulunut kauaakaan, kun Escom yllättäen meni konkurssiin. Suuret investoinnit PC-puolella eivät tuottaneetkaan toivottua tulosta. AT:n siirto VIScorpille tietysti viivästyi. Viivytyksiä tuli toinen toisensa jälkeen.

   Lokakuun lopulla Phase 5 siirtyi huomion keskipisteeksi julkaisemalla tiedot aivan uudesta tietokoneesta, jonka se aikoo julkaista tämän vuoden 1997 aikana. Kone perustuu PowerPC-prosessoriin, Phase 5:n uskomattomalta vaikuttavaan piirisarjaan sekä AmigaOS-yhteensopivaan käyttöjärjestelmään.

   AT:n siirto VIScorpille viivästyi yhä edelleen. Marraskuussa Carl Sassenrath, yksi Amigan alkuperäisistä kehittäjistä, otti lopputilin VIScorpilta ja samalla lehdistötiedotteessa haukkui yhtiön maan tasalle. Viimeistään tuossa vaiheessa usko VIScorpiin alkoi hiipua.

   Noin kaksi viikkoa myöhemmin VIScorpin sopimus ostaa AT peruutettiin. Joulukuun viimeisinä päivinä kilpaan astui mukaan pohjoisamerikkalainen Quikpak, joka on tätä ennen myynyt Amiga-tuotteita paikallisille markkinoille. Tilanne on yhä epäselvä.

@endnode

@node NUMER " Uudet suuntanumerot käyttöön "

<============================================================================>
 @{b}Uudet suuntanumerot käyttöön@{ub}
 @{i}Esa Heikkinen@{ui}
<============================================================================>

   Uudet suuntanumerot ovat jo toiminnassa, ja nyt on aika itse kunkin aloittaa puhelinluetteloiden ja osoiterekisterien päivitys. Vanhat numerot eivät enää kovin kauaa tule toimimaan. Sakun sivuilla esiintyvät puhelinnumerot on pyritty muuttamaan kaikki uuteen muotoon. Vanhat numerot eivät enää kovin kauaa toimi, joten siksi julkaistakoon nyt lista uusista numeroista, jotteivät ainakaan Sakun lukijat ole sitä porukkaa, joka ei ensi kuussa pääse puhelimella mihinkään.

Vanhat suuntanumerot                           Uusi numero

Turun ja Porin teleliikennealue (TLA)
921 922 924 925 926 930 932* 938 939           ------>  02

Hämeen TLA
916 917 918 919 931 932* 933 934 935 936 937   ------>  03

Kymen TLA
951 952 953 954                                ------>  05

Vaasan TLA
961 962 963 964 965 966 967 968                ------>  06

Oulun TLA
981 982 983 984 985 986 988 989                ------>  08

Uudenmaan I TLA
90                                             ------>  09

Pohjois-Karjalan TLA
973 974 975 976                                ------> 013

Keski-Suomen TLA
941 942 943 944 945 946 947                    ------> 014

Mikkelin TLA
955 956 957 958 959                            ------> 015

Lapin TLA
960 9692 9693 9694 9695 9696 9697 9698         ------> 016

Kuopion TLA
971 972 977 978 979                            ------> 017

Ahvenanmaan TLA
928                                            ------> 018

Uudenmaan II TLA
911 912 914 915                                ------> 019

* Osa verkkoryhmästä 932 kuuluu siis Hämeen teleliikennealueeseen ja osa Turun ja Porin teleliikennealueeseen.


Matkapuhelimien numerot muuttuvat seuraavasti:

Tele NMT      949  -->  049       Matkapuhelimissa verkkoa ilmaisevan
Tele NMT/GSM  9400 -->  0400      "suuntanumeron" ensimmäinen numero (9)
Tele GSM      940  -->  040       muuttuu nollaksi.
Radiolinja    950  -->  050
              9500 -->  0500


Palvelunumeroihin 9600, 9700 ja 9800 suuntanumerouudistus ei vaikuta, vaan nämä numerot pysyvät ennallaan.

@endnode

@node MUUTT " Päätoimittaja on muuttanut "

<============================================================================>
 @{b}Päätoimittaja on muuttanut@{ub}
 @{i}Esa Heikkinen@{ui}
<============================================================================>

   Päätoimittaja on muuttanut, mutta osoite pysyy lähes samana, koska muutto tapahtui samassa rakennuksessa isompaan asuntoon. Puhelinnumerot muuttuvat 14.2.1997 toisen linjan tulemisen myötä.

Uudet yhteystiedot:  Esa Heikkinen
                     Vilhulantie 6 A 6
                     76850 NAARAJÄRVI
                     Puh: (015) 422 757 klo 08-21
                     BBS: (015) 422 757 klo 21-06
                     NMT: 0400-677055

Uudet numerot 14.2.1997 alkaen:

                     Puhelin:        (015) 348967
                     Amiga Zone BBS: (015) 348968

@endnode

@node AB3D2 " Alien Breed 3D II - low-end näkökulma "

<============================================================================>
 @{b}Alien Breed 3D II - low-end näkökulma@{ub}
 @{i}Timo Sievänen@{ui}
<============================================================================>

   Tämän vuoden kohutuimmaksi (Amiga-)peliksi jäänee Alien Breed 3D II eli The Killing Grounds. Se on myös mielestäni ensimmäinen peli, joka todella vaatii poikkeuksellista tehoa koneelta ollakseen nautittavimmillaan. Esim. Xtreme Racing kyllä hyötyy 68040- tai 68060-prosessorista, mutta pelihän on melkein samannäköinen (maallikosta) puolet heikommalla tarkkuudella! TKG:n gouraud-valoefektit taas suorastaan vaativat 1x1-tarkkuuden, jonka toki saaneekin jo yleistyneellä Blizzardin 1230-kortilla tai vastaavalla pelattavaksi - neljännesruudulla. Linkkipeli on vielä hitaampi, varsinkin jos molemmat pelaajat päättävät kymmenestä aseesta valita juuri raketinheittimen...

   Omalla koneellani käytän mieluiten puolet heikompaa pystytarkkuutta (1x2-tila), ja efektit kärsivät selvästi, vaikkakaan eivät TV:n ruudulla varmaankaan samalla tavalla kuin multisync-monitorilla. Silti peli on upea, en koskaan kadu ostostani. Mutta perus-A1200:lla tai pelkän lisämuistin avulla peli ei tarjoa käytännössä kuin 16 uutta tasoa verrattuna ensimmäiseen 3D:hen. Pelkällä CHIP-muistilla tasoeditorikaan ei toimi. Päivitys on tulossa, jotta tasoeditorin kaikki osat toimisivat edes niissä koneissa, joissa muistia on. Itselläni on mielestäni kone, jolla voi juuri ja juuri ajatella pelaavansa TKG:tä (4 Mt:n versio). Jonkun mielestä varmasti 14 MHz:n koneellakin voi, jos on muistia ja sama resoluutio kuin edellisessä Breedissä. 2 Mt:n versiossa ei ole mm. lattiassa ja katossa tekstuuria, eikä aseita näe edessään niitä käytettäessä. Silti sekin on suhteellisen hidas.

   TKG vaatii myös pelaajalta enemmän. Uusia liikkeitäkin on, kuten hyppy sekä ylös- ja alaspäin katselu. Nämä ovat vaikeutuksista pienimmät, sillä tekoäly on jo sillä asteella, että sitä kehtaa koska vain tekoälyksi nimittää. Yksinkertaisimmillaan viholliset seuraavat pelaajaa, joten tykinruokaa ei voi yleensä enää kärsivällisesti odottaa kulman takaa. Vihollisia ei ole ainakaan harvemmassa kuin ennen, joten jo toinen taso on paljon hankalampi kuin useimmat AB3D-tasot. Koska hyppyä käytetään pitkien loikkien tekemiseen kesken juoksun, on pelissä inertia, joka käytännössä estää ripeät suunnanvaihdokset AB3D:n tapaan; kaikki tämä vaatinee hieman totuttelua, vaikka pelin idea muuten olisikin tuttu viimevuotisesta hitistä. Onneksi tässäkin Breedissä saa itse valita kaikki toimintonäppäimet (ehkä pelin keskeytystä/pausea lukuunottamatta), joten Gloom- tai Fears-pelaaja saa tutut näppäimet lohduttamaan saadessaan turpaan...

   Karttakin löytyy, ja sen saa HUD:n tapaan keskelle ruutua vaikka kutistettuna, jolloin se peittää kuitenkin melkein yhtä suuren kuva-alan kuin normaalisti, koska viivat paksunevat. Kartta on siis eräänlainen vektorigrafiikkaesitys, paitsi 2 Mt:n versiossa (joka siis tulee samassa paketissa eri disketillä), jossa se on aivan oma ruutunsa. Odotettavissa karmeita sokkeloita? Mutta yksi odotetuista ominaisuuksista onkin tasoeditori, jolla jokainen voi tehdä oman painajaisensa, jos intoa riittää. Tasoeditoriin en ole kummemmin perehtynyt, mutta luin dokumentit läpi, ja jokainen voi melko selkeillä AMOS-ohjelmilla määritellä käytännöllisesti katsoen kaikki ne muuttujat, joita Team 17:kin käytti, jopa enemmän!

   Äänimaailma on hyvä, ykkösessä oli 28 samplea, tässä 51. Osa äänistä on vanhoja, kuten karkea 'scream'. 8 kHz:n taajuus, jolla jo edellisen Breedin päivitysversioon saatiin 8-kanavainen ääni, ei aina riitä. Suuri osa äänistä on kuitenkin matalia kolahduksia ja jännitystä luovia mitä kummallisimpia rutinoita. Kaikki samat äänet ovat tosin kaksinpelissäkin mukana, mikä on joskus vähän hämmentävää. Kaikesta huolimatta yksi onnistuneimmista äänimaailmoista, mihin olen peleissä törmännyt. Musiikkiakin on, esim. remix AB3D:n tappiomusiikista.

   TKG:ssa on linkkipeli (mikä jo selvisikin), ja muutenkin se on aika paljon samantapainen kuin Alien Breed 3D teknisesti, mutta pelissä on esim. alkuintro (outrokin?), ja pelitilanteen voi tallentaa, tietysti vasta tason läpäisyn jälkeen. Pelin ensimmäisissä tasoissa ei ainakaan ollut enää teleportteja, taso voi päättyä melkeinpä äkkiarvaamatta. Mutta vihjeitä kyllä jaellaan... Vektoriobjektejakin löytyy yhä - vain huimasti hienompia. Demoversioissa esiintynyt huono "saumoitus" eli seinien ajoittainen vilkkuminen on ilmeisesti korjattu. Kuten arvelin, lopetustakaan ei ole, eikä mitään takeita pelin toimivuudesta vielä ilmestymättömissä tai edes ECS-Amigoissa ole.

   Pelipaketin tunnistaa kaupassa jo kaukaa, kun tietää, että sitä käytettiin ainakin jälkimmäisessä demossa valikkoruudussa (myös pelin 2 Mt:n versiossa). Hm, Death Maskissa on ELSPA-tarra 18 v. ylöspäin, TKG:ssä 11 v. Kyllä hurme silti roiskuu, mutta taistelusta ei jää mitään jälkiä ympäristöön, ei ruumiita eikä tahroja. Tosin jättimäisessä avaruusaluksessa, jonne ainakin pelin alku sijoittuu, on kovin hämärää, joten jälkimmäisiä ei kuitenkaan yleensä huomaisi.

   Selkeästi vuoden 1996 3D-räiskintä-kauhu-seikkailupeli (mukaanlukien ja samalla unohtaen muut, vähäpätöiset konemerkit). Jos CPU kestää.


    Saatavissa:         Amiga AGA, esim. Triosoftista,
                        (03) 2130292

    Tekijä:             Team 17

    Julkaisija:         Ocean

    Pelaajia:           1 tai 2

    Suositusikäraja:    11 v. (ELSPA)

    Grafiikka:          93%
    Äänet:              88%
    Pelattavuus:        92%
    Yleisarvosana:      90%

    Testikone:          Amiga 1200, kiintolevy ja Blizzard 1220/28 Mhz

@endnode

@node ISOJA " Isojalan jäljillä - Quantum Bigfoot 2550A 5,25" kiintolevy "

<============================================================================>
 @{b}Isojalan jäljillä - Quantum Bigfoot 2550A 5,25" kiintolevy@{ub}
 @{i}Jaakko Suvanto@{ui}
<============================================================================>

   Kiintolevytilaa ei ikinä ole liikaa. Joskus se aina loppuu, useimmiten liian nopeasti. Kiintolevyvalmistajatkin ovat olleet asiasta tietoisia, ja kilpajuoksu aina vain suurempaan tallennuskapasiteettiin käy hurjana.  Viimeisimpänä ilmiönä on paluu halkaisijaltaan 5,25" levyihin. Quantum väittää suuremman halkaisijan alentavan tuotantokustannuksia, sallivan entistä suuremman tallennuskapasiteetin ja erittäin nopean suurikokoisten tiedostojen käsittelyn.

   Bigfoot 2550 oli ostohetkellä heinäkuun alussa megatavuissa mitattuna markkinoiden suurin IDE-levy, jonka onnistuin löytämään. Toinen vaihtoehto olisi ollut Seagaten 2,1-gigainen 3,5" levy, mutta huonot kokemukset Amiga-boksikäytössä sekä A1200:ani 2,5" 170 Mt Seagaten lompakkoa riipivä resetointiääni eivät puoltaneet Seagaten valintaa.  Lisäksi hintakin oli sama ja Quantum edusti uutta tekniikkaa, jota oli kokeiltava, joten päädyin Bigfootiin.

   Levy vastaa pohjapinta-alaltaan CD-ROM-asemaa, mutta on vain 18 mm korkea, joten asennus onnistuu aika helposti A4000:n 5,25" laajennuspaikkaan, johon levyjä mahtuisi vaikka kaksi päällekkäin. Jos taas paikan varaa CD-ROM, asia mutkistuu. Sekä koneen peltikoteloa että kiintolevykehikkoa on sahailtava, muttei paljon. Levy tulee CD-ROM:in alle, ja levyn ja prosessorikortin väliin jää n. 1,5 cm tyhjää tilaa.

   Kiihdytys käyttönopeuteen kestää kauan, eikä kone ehdi löytää asemaa ennen koneen käynnistymistä. Ongelmasta selviää resetillä, ja se ilmenee vain virtaa kytkiessä eikä haittaa yhtään ainakaan minua. Osioin levyn neljään osaan, ja alustettuna levytilaa löytyy massiiviset 2456 megatavua. Levy toimii oikein nätisti, on hiljainen ja käytännössä aika nopeakin, jos ei nyt ihan nopean SCSI-levyn veroinen. Alustus sujui todella nopeasti, koko levy oli alustettu alle 15 minuutissa. Vertailuksi vanhemman 130-megaisen Quantumin alustaminen kesti saman verran.

   Nopeudet on mitattu Sysinfolla, jonka lukemiin on joskus syytä suhtautua varauksella. Seagaten 2,5" levy liitettynä A1200 + 030-turboyhdistelmään antaa lukunopeudeksi 1 185 000 bytes/sec. Quantum liitettynä A4000 EC030-koneeseen potkaisee 2 829 000 bytes/sec. Kummassakin koneessa on IDEFix, joka hiukan nostaa lukunopeuksia. Vertailun vuoksi kytkin Quantumin A1200:n IDEFixin kakkosliittimeen, mutta nyt nopeutta oli vain n. 1 800 000 bytes/sec. Vika voi olla A4000:n ja A1200:n eroissa tai IDEFixissä, joten tutki asia ennen kuin liität levyjä IDEFixin kakkosliittimeen.

   Bigfoot 2550A edustaa ensimmäistä sukupolvea uusissa 5,25" levyissä, ja myös muilta valmistajilta on tulossa omat mallinsa. Näille levyille povataankin entistä huomattavasti suurempia kapasiteetteja ja suorastaan naurettavan edullista hinta/megatavu-suhdetta. Joten nyt kannattaakin aloittaa pähkäily suuren levyn sijoittamiseksi muutenkin ahtaaseen koneeseen, sillä se kannattaa. A1200:n omistajat tarvitsevat myös tehokkaamman virtalähteen, sillä levy vie startissa niin paljon virtaa, että emolevy jää ilman. Paljon levytilaa tarvitsevat tornimallin omistajat taitavatkin jo hykerrellä ja hieroa käsiään yhteen...

Teknistä tietoa:

Pituus:                 n. 200 mm
Leveys:                 n. 143 mm
Korkeus:                n. 18 mm
Liitäntä:               Fast-ATA2
Keskim. hakuaika:       15 ms
Keskim. virrankulutus:  n. 0,5A (sekä 5V että 12V)
Pyörintänopeus:         Lujaa pyörii...  =)
Hinta:                  ovh. 1995,- (7/96)
Mistä saa:              Itse ostin PT-Datasta Piikkiöstä, puh. (02) 4796013
Takuu:                  3 vuotta (Laitteen rev. on A01, saa nähdä onko
                        lastentauteja...)

@endnode

@node ELINA " Elina "

<============================================================================>
 @{b}Elina@{ub}
 @{i}Sami Klemola@{ui}
<============================================================================>

   Minä olen tehnyt periaatepäätöksen, etten kirjoita omista ohjelmistani, koska olen mielestäni jäävi tekemään niin. Nyt tilanne kuitenkin on sellainen, että koska päätoimittaja laittoi Sakuun #19 epämääräisen mainokseni Elinasta, olen pakotettu kirjoittamaan siitä, koska tuo mainos, jota en koskaan lehteen tarkoittanut, todennäköisesti kehitti enemmän uusia kysymyksiä kuin joihin se vastasi. Niinpä teen nyt sitten poikkeuksen ja esittelen oman Elina-ohjelmani tässä artikkelissa.


 @{b}Viestien etäluku@{ub}

   Boksisoftien perustoimintoihin kuuluu viestijärjestelmä. Voit kirjoittaa julkisia tai yksityisiä viestejä toisille BBS:n käyttäjille tai muiden BBS:ien käyttäjille, jos BBS:t ovat keskenään verkossa. Voit lukea viestejä linjalla, ts. käytät boksisoftan lukutoimintoja pääteohjelman avulla. Se kuitenkin maksaa paljon, koska yhteyden pitää olla koko ajan päällä. Nykyään kaikki varteen otettavat boksisoftat tarjoavatkin mahdollisuuden viestien etälukuun.

   Etäluku tarkoittaa sitä, että valitset ensin boksissa, mitä viestialueita haluat seurata, ja sen jälkeen voit aina pakata niille tulleet uudet viestit imaistavaksi kerralla kompressoidussa paketissa. Voit sitten lukea viestejä kaikessa rauhassa omalla koneellasi etälukuohjelmalla ilman, että yhteyden tarvitsee olla päällä. Voit myös kirjoittaa omia viestejä ja vastailla muiden kirjoittamiin viesteihin. Vastaukset pakataan vastaavasti, ja voit lähettää ne, kun seuraavalla kerralla otat yhteyden boksiin.

   Lisää tietoa kunkin boksin etälukujärjestelmän käyttämisestä saat boksin käyttöohjeista (esim. SFL.guide) tai boksin sysopilta (joissakin bokseissa). Perinteisesti viestit luetaan pakettiperustaisesti, eli voit lukea kerralla yhden paketin viestejä. Elina lähestyy asiaa uudella tavalla. Sen sijaan, että viestit näytettäisiin paketista, Elina siirtää ne ensin paketista omaan viestikantaansa, josta voit ne sitten lukea.

   Viestit säilyvät Elinan viestikannassa niin kauan kuin haluat, etkä ole sidottu pakettirajoihin. Voit jättää vaikkapa lukematta jonkin alueen ja lukea sitten kerralla sen viestit useasta paketista ilman paketinvaihtoja. Voit myös etsiä helposti viestiä. Se löytyy kerralla, eikä tarvitse miettiä, että missähän paketissa se mahtaa olla, puhumattakaan hirvittävästä pakettienavailurumbasta ennen kuin viesti löytyy.


 @{b}Esittely@{ub}

   Elina on toiminnaltaan enemmän nk. pointtisoftan kuin perinteisen etälukijan tapainen. Pointtisoftana sitä ei kuitenkaan voi vielä käyttää, koska se ei ota vastaan viestejä suoraan Fidonet-verkkoformaatissa. Mikään asiahan ei tietokonemaailmassa ole yksinkertainen. Niinpä viestejäkin saa etälukua varten monenlaisessa muodossa, eivätkä mitkään tavat tietenkään ole keskenään alkuunkaan yhteensopivia. Elina tukee kahta muotoa, WWF:ä ja OMENia.

   Useimmat Amigan boksisoftat osaavat tuottaa WWF-paketteja, useimmat PC:n boksisoftat taas OMEN-paketteja. Näiden kahden formaatin tuella pystytään lukemaan paketteja yli 90 prosentista bokseja. Vain todella harvat softat tekevät vain esimerkiksi nk. BlueWave-paketteja. Tämä tosin koskee Suomessa käytettäviä boksisoftia. Ulkomailla sekä WWF että OMEN ovat melko harvinaisia, kummatkin näet ovat suomalaista alkuperää.

   Elina tukee neljää pakkeria. Viestipaketti voi olla pakattu LhA:lla, LZX:llä, ZIP:llä tai ARC:lla. Myös vastaukset voidaan pakata millä tahansa näistä, eikä sen tarvitse olla sama. Pakkausta voi myös vaihtaa milloin vain. Lisäksi on käytettävissä automaatti, jolloin Elina tunnistaa, mitä pakkausta on käytetty ja purkaa paketin oikealla ohjelmalla. Lisäksi se laittaa tiedon muistiin ja pakkaa lopuksi vastauksesi samalla pakkerilla!

   Elina tukee myös neljää merkistöä. Amigan ISO-merkistön lisäksi on tuki IBM-yhteensopivien PC8-merkistölle, vanhalle skandinaaviselle 7-bittiselle SF7-merkistölle sekä Apple MacIntoshin erikoiselle merkistölle. Viestit konvertoidaan niitä siirrettäessä boksin ja Elinan välillä, mutta voit konvertoida myös yksittäisiä väärällä merkistöllä tulleita viestejä, kun ne ovat jo viestikannassa!

   PC8-merkistöllä tulee silloin tällöin viestejä, eikä niihin voi oikein vastata, kun skandinaavisten merkkien tilalla on mm. ohjauskoodeja. Konvertointi on kuitenkin helppoa, mutta vain Elina osaa sen. Lisäksi viestin voi tallentaa viestikantaan väärällä merkistöllä olevan kappaleen päälle. Viestikantahan on erittäin kätevä niille, jotka säilyttävät viestit. Monet ihmiset taltioivat viestipakettinsa, mutta se on vähän epäkäytännöllistä. Elina pitää vanhat viestit siististi järjestyksessä ja voit lukea niitä helposti koska vain.


 @{b}Elinan käyttö ja toiminnot@{ub}

   Kun olet importoinut ensimmäisen viestipaketin eli siirtänyt sen viestit Elinan viestikantaan, voit aloittaa niiden lukemisen. Ensimmäiseksi Elina tarjoaa sinulle mahdollisuutta lukea eri alueilta kaikki sinulle osoitetut viestit. Sitten näet luettelon kaikista alueista ja tiedot niille tulleista uusista viesteistä. Tämän jälkeen voit aloittaa kaikkien viestien lukemisen joko ensimmäisestä alueesta tai valintasi mukaisesta alueesta.

   Lukuohjelma on täysin tekstiperustainen. Sitä asiaa olen joutunut jo lukuisasti puolustelemaan. Olen sitä mieltä, että kun käsitellään tekstiä, ei ole välttämättä perusteltua tehdä graafista käyttöliittymää. Kuitenkin suurin osa näytöstä koostuu tekstistä. Itse pidän juuri viestejä lukiessa enemmän näppäimistöltä annettavista komennoista. Joka tapauksessa joutuu käyttämään näppäimistöä kirjoitellessaan viestejä.

   Graafinen käyttöliittymä sopii moniin ohjelmiin, mutta aivan joka paikkaan sitäkään ei pidä laittaa. Tekstiperustaisia ne ovat BBS:tkin. Elina toimii siis näppäimistöltä annettavilla komennoilla. Toiminta jakautuu kierroksiin. Kierros alkaa viestin näyttämisellä ja päättyy komennon antamiseen. Komento on tavallisimmin tyhjä rivi eli pelkkä return, jolloin siirrytään yksi viesti eteenpäin ja seuraavalla kierroksella näytetään seuraava viesti.


 @{b}Peruskomennot ja perusnavigointi@{ub}

   Jokaisen viestin näyttämisen jälkeen voi siis antaa komennon. Varsinaisista komennoista yksinkertaisimpia ovat navigointikomennot, jotka näyttävät saman tai edellisen viestin uudelleen, alkuperäisen viestin tai ensimmäisen tai seuraavan vastauksen. Alkuperäinen viesti on se, johon sillä hetkellä näytettävä viesti on vastaus. Voit katsoa siitä paremmin, mistä on kysymys, jos se ei kunnolla käy viestistä ilmi.

   Alkuperäinen viestihän on luettavissa viestikannassa, vaikka se olisi kirjoitettu pari viikkoa aiemmin. Perinteistä etälukijaa käytettäessä alkuperäisen viestin katsominen on yleensä mahdotonta, koska se ei ole samassa paketissa. Todella harvassa perinteisessä etälukijassa edes on tätä toimintoa. Lisäksi on mahdollista katsoa suoraan vastaus nykyiseen viestiin, jos sellainen on olemassa.

   Edelleen, jos sillä hetkellä näytettävä viesti on vastaus aiempaan viestiin, voit katsoa suoraan seuraavan vastauksen samaan viestiin. Voit myös mennä taaksepäin ja katsoa edellisen vastauksen siihen. Voit siis liikkua nk. viestiketjuissa niin sivuille kuin ylös ja alaskin. Tähän eivät muut etälukijat pysty. Elinassa on viestiketjujen ylläpidon ohella nk. dupecheck. Joskus verkoista tulee samoja viestejä moneen kertaan. Boksien pitäisi huolehtia siitä, etteivät ne pääse loppukäyttäjälle saakka, mutta aina se ei ole mahdollista ja joskus se ei toimi, eikä sysop siitä edes välitä.

   Elina laskee jokaisesta viestistä CRC:n eli tarkistusluvun ja tallentaa sen viestikantaan viestin mukana. Mikäli dupecheck on sallittu, Elina vertaa jokaisen tulevan viestin CRC:tä kaikkien samalla alueella jo olevien viestien vastaavaan. Mikäli se on sama, viestiä ei oteta sisään, koska se on kaksoiskappale. Varmuuden vuoksi Elina katsoo vielä viestien pituuden, koska joskus kahden eri viestin CRC voi olla sama. Se on harvinainen mutta mahdollinen tilanne, jonka olen kerran kohdannutkin.

   Erään boksisoftan kanssa on ollut sellainen häikkä, että se liittää kerralla lähetettyihin viesteihin saman MSGID-luvun. Tämä on ongelma. Boksisoftat käyttävät viestien MSGID-lukua kaksoiskappaleiden tarkistamiseen. Koska eri viesteillä on bugin seurauksena sama MSGID, boksisoftien dupecheckiä ei voi käyttää sen poistellessa aitoja viestejä!

   Tästä seuraa se, että myös oikeat kaksoiskappaleet pääsevät läpi. Siinä auttaa Elinan dupecheck, koska se ei käytä MSGID-lukuja, vaan omaa CRC-tarkistustaan. Se on erittäin luotettava ja se auttaa myös toisessa tilanteessa. Joillakin ihmisillä kun on tapana laittaa samat viestit monta kertaa epähuomiossa tai tahallaan. Elinan dupecheck karsii myös toiseen kertaan lähetetyt viestit, jotka eivät MSGID-tarkistuksessa ilmene.

   Viesti näytetään ruudulla kahdessa osassa. Ikkunan yläosassa näkyy viestin headeri ja pääosan ruudusta täyttää viestin tekstiosa. Headerissa näkyvät viestin tiedot kuten sen lähettäjä, vastaanottaja, aihe ja kirjoitusaika. Elina näyttää kirjoituspäivän, kellonajan sekä viikonpäivän. Sitä eivät muut etälukijat näytä. Minulla on usein ollut tilanne, jossa on ollut avuksi, kiva tietää tai välttämätöntä, että saan selville, minä viikonpäivänä viesti on kirjoitettu. Elinan kanssa sitä ei tarvitse miettiä ja laskea, vaan sen näkee aina viestin headerista.


 @{b}Nodelistat ja viestiprosessori@{ub}

   Elina tukee Fidonet-nodelistoja ja osaa hyödyntää niitä monella tavalla. Elina näyttää viestin headerissa myös Origin-BBS:n, eli jos viesti on verkosta, headerissa näkyy sen boksin nimi ja paikkakunta, josta viesti on lähetetty, mikäli käytettävissä on verkon nodelista eli luettelo verkon bokseista. Elina ottaa tiedon Origin-riviltä, minkä jälkeen se poistaa sen. Viesteissä ei siis näytetä Origin-rivejä eikä mitään muitakaan boksisoftien lisäyksiä.

   Origin-riviä ei tarvita, koska Elina säilyttää viestien Origin-osoitteet headereissa. Kaikki nk. tearlinen (rivi joka alkaa "---") alapuolelta se mukaanluettuna poistetaan kaikista viesteistä. Se selkeyttää verkkoviestejä huomattavasti, eikä huomio kiinnity epäolennaiseen. Toiminnon saa kytkettyä pois, jos tarvitsee tai välttämättä haluaa nähdä Origin-rivit. Elina poistaa viesteistä myös WWF-formaatissa alkuun tulevan turhan AREA-rivin, kaikki muut kontrollirivit sekä tyhjät rivit alusta ja lopusta.

   Lisäksi importtereihin integroitu viestiprosessori lyhentää rivejä niin, että ne eivät mene sekaisin viestiä lainattaessa omaan vastaukseen. Kehittämäni viestiprosessori on ennennäkemättömän taitava. Se osaa "flowata" eli jatkaa kaikki rivit, myös lainaukset. Muut etälukijat pätkivät rivejä ja tuloksena on katkenneita rivejä tai lainauksia, joiden jokaisen rivin lopusta yksi sana pomppaa seuraavalle riville.

   Elinan kanssa niin ei käy. Sen viestiprosessori osaa ottaa lainattujen rivien alusta lainausmerkinnän ja luoda sen avulla tarpeen vaatiessa uuden lainausrivin, jonka alussa on täsmälleen oikea lainausmerkintä. Eikä tässä vielä kaikki. Viestiprosessori vertaa edellisen rivin lainausmerkintää seuraavan rivin lainausmerkintään ja jos se on sama, se yhdistää rivit, eikä yhden sanan lainausrivejä synny!

   Nodelistaa voi hyödyntää muutenkin. Jos haluaa lisää tietoa boksista, josta nykyinen viesti on lähetetty, saa nähtäväkseen kaikki nodelistan tiedot siitä eli nimen, paikkakunnan, sysopin, puhelinnumeron jne. Nämä tiedot saa myös mistä tahansa boksista sen verkko-osoitteella. Lisäksi, kun olet kirjoittamassa netmailia, Elina varmistaa kohdeosoitteen kertomalla sinulle kohdeboksin nimen ja paikkakunnan. Näin saat varmuuden siitä, että netmailisi menee oikeaan paikkaan.

   Eikä tässäkään vielä kaikki. Elina pitää kaikista viestien kirjoittajista ja saajista käyttäjätiedostoa. Siitä saat statistiikkaa eli luettelon käyttäjistä ja jokaisen käyttäjän kirjoittamien ja saamien viestien määrän. Lisäksi Elina pitää käyttäjätiedostossa kaikkien osoitteet. Mikäli kirjoitat netmailia jollekulle, jonka osoitetta et tiedä, paina vain returnia, niin Elina kertoo osoitteen sinulle. Edellytys on, että vastaanottaja on joskus kirjoittanut viestin verkossa, että Elina on saanut siitä hänen osoitteensa.

   Voit myös vastata julkiseen echomailiin eli verkosta tulleeseen viestiin helposti netmailina. Osoite menee aina automaattisesti oikein. Mikäli se viestistä jostakin syystä puuttuu, Elina ottaa sen käyttäjätiedostosta. Vaihdat vain viestin Netmail-alueelle. Aina kun kirjoitat viestin, voit jälkeenpäin siirtää sen toiselle alueelle ja vaihtaa vastaanottajaa tai aihetta. Uusin Elinan testiversio tukee Philip R. Zimmermanin maailmankuulua PGP-salausohjelmaa. Sitä käyttämällä voit myös salata viestisi, sisällyttää siihen binäärisen tiedoston Radix-koodattuna sekä pakata sen!

   Vastaanottopuolella Elina tunnistaa automaattisesti, jos viestissä on PGP-materiaalia eli siinä on PGP-avain, PGP:llä koodattu tai pakattu tiedosto, tai se on salattu, ja antaa sen PGP-ohjelman käsiteltäväksi. Elina tukee myös muutamaa ulkoista ohjelmaa. Voit sen kautta katsoa kellonajan, vapaan muistin ja levytilan määrän.


 @{b}Viestien lukeminen ja erityistoiminnot@{ub}

   Elina käyttää luettujen viestien seuraamiseen nk. Highread-menetelmää. Boksien viestijärjestelmät käyttävät samaa menetelmää. Elina siis muistaa viimeisen lukemasi viestin numeron kullakin viestialueella ja pitää suurempinumeroisia viestejä uusina viesteinä. Kun siirryt pois alueelta tai lopetat ohjelman ja palaat alueelle myöhemmin, lukeminen jatkuu siitä, mihin se jäi eli viimeksi luettua viestiä seuraavasta viestistä.

   Voit siis keskeyttää lukemisen milloin tahansa ja jatkaa siitä myöhemmin. Sinun ei tarvitse edes tallentaa vastauksiasi tms., vaan ne säilyvät tallessa viestikannan yhteydessä. Voit kirjoittaa vastauksia monessa otteessa ja tehdä niistä kerralla vastauspaketin. Lisäksi voit lisätä vastauksia jo tehtyyn pakettiin. Eikä tässä kaikki. Voit myös muokata aiemmin kirjoittamiasi vastauksia. Tähänkään eivät muut etälukijat pysty.

   Milloin tahansa voit skannata alueet läpi eli katsoa luettelon alueista ja niiden viestimääristä. Uusien viestien määrät käyvät myös ilmi luettelosta. Voit milloin tahansa siirtyä mille tahansa muulle alueelle. Kun viestit loppuvat alueelta, jota luet, Elina kysyy sinulta seuraavaa aluetta. Jos painat vain returnia, Elina vie sinut seuraavalle alueelle, jolla on uusia viestejä. Mikäli olet viimeisellä alueella, siirryt alkuun ensimmäiselle alueelle, jolla on uusia viestejä, jos niitä enää on.

   Voit milloin tahansa listata viestejä nykyiseltä alueelta. Listaus alkaa ensimmäisestä lukemattomasta viestistä tai ensimmäisestä viestikannassa olevasta viestistä, jos uusia ei alueella ole, ja päättyy alueen viimeiseen viestiin, mikäli et määrittele alkua ja loppua. Voit antaa vapaasti ensimmäisen ja viimeisen viestin numeron. Listauksessa näet jokaisen viestin numeron, lähettäjän, vastaanottajan ja aiheen.

   Voit listata kaikki viestit ja sen lisäksi myös valikoiden. Valikoivalla listauksella voit listata esimerkiksi tietyn henkilön lähettämät tai vastaanottamat viestit tai tietyn henkilön tietylle henkilölle lähettämät viestit. Lisäksi voit merkitä ehdot täyttävät viestit. Elinassa on hyvät merkintätoiminnot. Voit merkitä viestejä lähettäjän ja vastaanottajan mukaan sekä myös käsin.

   Lisäksi voit etsiä viesteistä asioita hakusanalla tai lauseenpätkällä. Elina merkitsee viestit, joista sana tai lauseen osa löytyy ja voit lukea ne kerralla milloin tahansa. Voit käyttää useita merkintätapoja samalla kertaa ja katsoa tulokset yhdessä. Jos viesteissä on jotakin, jonka haluat säilyvän vielä sen jälkeen, kun poistat viestin viestikannasta, voit tallentaa tai tulostaa sen.

   Elinassa on runsaasti kaikenlaisia toimintoja, joista osa on automaattisia ja osa sinun toteutettavissasi. Käytettävissäsi on 44 komentoa, jotka suorittavat toinen toistaan kätevämpiä ja hyödyllisempiä toimintoja. Niiden lisäksi ovat vielä viestinkirjoitustoiminnot ja importterien ja exportterien toiminnot. Viestien lukeminen ei ole ollut näin helppoa ja kätevää koskaan ennen!


 @{b}Loppusanat@{ub}

   Jollen vieläkään saanut sinua vakuuttuneeksi, että Elina on maailman kaikkien aikojen paras etälukuohjelmisto, kerron vielä, että se on freewarea eli sen käyttäminen on ilmaista. Olen myös luvannut, ettei se tule koskaan mitään maksamaankaan. Ohjelmisto kehittyy koko ajan, joten yhä lisää huipputoimintoja on luvassa.

   Seuraavaan julkaisuversioon on mm. suunnitteilla suora Fidonet-tuki, joten Elinaa voi käyttää myös pointtisoftana, ja viestialueiden ryhmittely omien toiveiden mukaisesti sekä viestikannan ylläpito-ohjelma. Uusin tällä hetkellä saatavilla oleva virallinen julkaisu on 2a. Sen saa tietysti omasta boksistani. Imaisu onnistuu heti Login-promptissa komennolla Elina. Uusi suuntanumero on 05. Vanhakin tosin toimii vielä lokakuun alkuun asti.

   Toinen paikka, josta Elinan uusimman virallisen version saa, on Funet. FTP-palvelimen nimi siis on ftp.funet.fi ja hakemisto pub/amiga/datacomm/bbs/misc. Levityspaketin nimi on ElinaP2a.lha. Webin kautta pakettiin pääsee käsiksi naputtelemalla osoitteeksi http://www.funet.fi/pub/amiga/datacomm/bbs/misc/.

   Seuraava virallinen versio ilmestyy vasta aikojen päästä, mutta epävirallisia testiversioita on saatavilla halukkaille. Jos haluat päästä Elinan testaajaksi, ota yhteyttä minuun, niin sovitaan asiasta. Ohjelmiston nimi, Elina, on hieman erikoinen. On helppo arvata, että se on nimetty erään tytön mukaan...

@endnode

@node ERRAT " Errata "

<============================================================================>
 @{b}Errata@{ub}
 Viime numeron viat
<============================================================================>

   Jotkut viime numeron artikkeleista olivat lehdessä oikolukemattomina. Syy ei ollut oikolukijan vaan minun, sain kiireessä jotakin kummallista aikaan ja tekstit vaihtuivat keskenään. Pyrin olemaan jatkossa huolellisempi.

 ---

   Errata-palstalla julkaistaan korjauksia aiempien numeroiden kömmähdyksiin.  Voit lähettää toimitukseen palautetta seuraavaan osoitteeseen postitse.

Saku
c/o Esa Heikkinen
Vilhulantie 6 A 6
76850 Naarajärvi

BBS: (015) 422 757 (klo 21-06)
NMT: 0400-677 055
Internet: oh4kju@sci.fi

@endnode

@node FINAL " Final Writer 5 "

<============================================================================>
 @{b}Final Writer 5@{ub}
 @{i}Erkki Grenman@{ui}
<============================================================================>

   Lähes vuoden kehitystyön jälkeen Softwoodilta ilmestyi uusi versio Final Writeristä. Tähän versioon on lisätty enemmän uusia ominaisuuksia kuin mihinkään aikaisempaan päivitykseen. Jokainen lisäys on tehty käyttäjien tahdosta. Uusia ominaisuuksia ovat mm. taulukot, RTF (Rich Text Format), tiedostojen tuonti ja vienti, automaattikorjaus, datatyyppien hyväksikäyttö, muokattavat kirjasinasetukset, HTML-dokumenttien luonti sekä täysi yhteensopivuus uuden Final Writer for Windows 95:n kanssa. Lopputuloksena on todella monipuolinen tekstinkäsittelyohjelma Amigalle. Myös Windows 95:lle on oma versio.

   Automaattikorjaus sisältää monta kätevää ominaisuutta. Voit halutessasi valita virkkeet aloitettavaksi automaattisesti isolla kirjaimella. Voit valita myös lauseen alusta toisen ison kirjaimen poistettavaksi. "KIva juttu" on korjattuna "Kiva juttu". Lisäksi voit syöttää ohjelmalle sanoja, jotka usein kirjoitat väärin tai jotka muuten vain esiintyvät tekstissäsi usein. Kätevä ominaisuus, jolla on mahdollisuus helpottaa huomattavasti työskentelyä. Jos vaikkapa haluat kehua kaverillesi, kuinka kätevä tämä "Final Writer Release 5" on ja sama teksti esiintyy monta kertaa, niin syötät automaattikorjaajalle esim. FW5 ja joka kerta, kun tekstissä esiintyy tuo lyhyt "koodi", se korvataan tuolla pidemmällä tekstillä. Kätevää, minä jo suunnittelin käyttäväni tuota ensi talvena jääkiekkojoukkueiden nimissä.

   Datatyyppituki on hyvä uusi ominaisuus. Kun tähän asti ohjelma on hyväksynyt vain IFF- ja EPS-formaatin, niin nyt uudet Amigat (OS 3.0+) voivat käyttää hyväkseen niitä datatyyppejä, jotka ovat koneeseen asennettuina (GIF, JPEG, BMP, TIFF ym.).

   Uudessa versiossa on nyt mahdollisuus käyttää ASL-valitsimia (ASL = Amiga Standard Library) Final Writerin omien sijaan. ASL-valitsimien hyvistä ominaisuuksista voi mainita mm. liikkumisen kursorinuolilla tiedostonvalitsimessa. Voit myös kirjoittaa alkukirjaimet haluamastasi tiedostosta, ja valitsin menee automaattisesti ensimmäiseen sopivaan tiedostoon. Kun tähän on tottunut jo monissa muissa ohjelmissa, niin ominaisuutta on ehtinyt Final Writeriinkin jo kaivata.

   Ehkä kaikkein kysytyin ominaisuus viimeisten kahden vuoden aikana on ollut taulukot. Taulukkojen luonti on nyt helppoa. Kerrot vain mitä haluat, montako riviä ja saraketta. Tekstin lisääminen taulukon soluun on yhtä helppoa kuin muunkin tekstin kirjoittaminen. Voit halutessasi käyttää vaikka joka solussa erilaista, eriväristä ja erikokoista kirjasinta. FW5 käsittelee taulukkoa itsenäisenä objektina, jonka voi asettaa mihin tahansa dokumentissa ja teksti virtaa (flow) automaattisesti sen ympärillä.

   Yksi mielenkiintoinen uutuus on RTF-vienti- ja tuontimahdollisuus. RTF on useissa PC- ja Mac-ohjelmissa yleinen tallennusmuoto. Nyt sitä voi tuoda töitä kotiin... Ohjelmalla on nyt mahdollista tehdä myös WWW-sivuja uuden HTML-export-ominaisuuden ansiosta. Taidankin tehdä omaksi ja sukulaisten riemuksi pienen sukuhistorian kuvineen omalle koneelleni.

   Ohjelman mukana tulee muutama valmis lomakepohja, joita voit muokata mieleisiksesi tai voit tehdä omia tarpeitasi vastaavat pohjat valmiiksi. Nyt on mahdollista tallentaa useita ohjelma-asetuksia ja valita niistä tarpeiden mukaan sopiva. Paljon on tahdottu myös kirjasinten esilatausta. Määrittelet vain haluamasi kirjasimet uudella kirjasinasetusvalitsimella, ja ne ovat heti alussa käytössäsi ja hankala latausrutiini on historiaa.

   Ominaisuudet vaativat lisää muistikapasiteettia koneelta, mikä ei näinä halpojen muistipiirien aikoina haittaa. On vain hyvä, että tehdään uusia tehokkaita ja ajan tasalla pysyviä ohjelmia. Laitteistovaatimukset FW5:lla ovat kiintolevy (eihän tänä päivänä kenellekään riitä pelkkä korppukone) ja WB 2.04 tai uudempi. Datatyyppien hyväksikäyttö vaatii vähintään WB 3.0:n. Muistia tarvitaan vähintään 2,5 megaa, suositeltavaa olisi suurempi määrä.

   Lisäksi on monenlaista pientä lisuketta, ja näin on saatu hyvästä ohjelmasta entistä parempi. Kun saat lisäksi 120 outline-kirjasinta, 100 EPS-clipart-kuvaa ja hyvän käsikirjan, niin ei voi muuta kuin suositella ohjelman hankkimista. Vanhoille käyttäjille tarjotaan edullista päivitystä. Minullakin on Amiga Formatin mukana tullut FW4 Lite rekisteröitynä, eikä sen päivitys maksa kuin 29,95 puntaa + postitus ja pakkaus 5 puntaa, eli suomeksi sanottuna noin 250 markkaa.

   (Artikkeli on laadittu päivitystarjouksen mukana tulleen esitteen pohjalta. Ohjelmaa ei ole vielä toimitettu, joten en ole vielä käytännössä päässyt sitä kokeilemaan.)

   @{" Kuva 1 " system "sakuview Kuvat/fw5_1.iff"}  @{" Kuva 2 " system "sakuview Kuvat/fw5_3.iff"}  @{" Kuva 3 " system "sakuview Kuvat/fw5_4.iff"}

Lopuksi valmistajan yhteystiedot:

Softwood Products Europe
New Street                 Englannin puh.  01 773 836 781
Alfreton                              fax  01 773 831 040
Derbyshire                         EMail:  100271.3557@compuserve.com
DE55 7BP
England

@endnode

@node MIAMI " Miami "

<============================================================================>
 @{b}Miami@{ub}
 @{i}Sami Klemola@{ui}
<============================================================================>

   Amigalla pääsee Internetiin siinä missä millä tahansa muullakin koneella. Helppoa se ei kuitenkaan välttämättä ole, paitsi kun tietää tarkalleen, mitä haluaa tehdä, mitä siihen tarvitsee ja miten työkaluja käytetään. On kaksi tapaa käyttää Internetiä. Oman koneen näkökulmasta helpompi niistä on käyttää palveluntarjoajan tietokonetta ja sen olemassa olevia ohjelmia pääteohjelman kautta - vähän kuin boksia. Tehokkaampi tapa, joka avaa sinulle uusia ovia, on liittää oma tietokone osaksi kaikkien verkkojen äitiä ja tehdä sillä ihan mitä haluaa! Jos olet ollut Internetissä aiemmin omaa tietokonettasi päätteenä käyttäen, sinun kannattaa ehdottomasti kokeilla jäljimmäistä tapaa. Jos olet aivan uusi tuttavuus Internetin kanssa, sinun kannattaa ohittaa Unix ja käyttää heti alusta nettiä parhaalla mahdollisella tavalla. Se on ihan helppoa. Tämän artikkelin luettuasi osaat varmasti tehdä sen itse.


 @{b}Verkkoon!@{ub}

   Oma kone liitetään osaksi verkkoa käynnistämällä omalla koneella sekä jo verkossa kiinni olevalla koneella yhteysohjelma. Toinen kone on tyypillisesti palveluntarjoajan Unix-tietokone, jolla sinulla on käyttöoikeus. Perinteisesti käytetty liityntämuoto SLIP (Serial Line Internet Protocol) on väistynyt, ja nykyään kaikki käyttävät PPP-yhteyksiä eli Point-to-Point-protokollaa.

   PPP on dynaamisempi ja helppokäyttöisempi kuin SLIP. Sen kanssa ei juuri tarvitse itse tehdä etukäteisasetuksia, vaan oma yhteysohjelma hakee tarvitsemansa tiedot palveluntarjoajan koneelta ja verkosta. Näin asia käy, kun valitset yhteysohjelmaksesi Miamin. Miami on lyhenne sanoista Modem-based Internet for Amiga eli Amiga Internetiin modeemin kautta.

   Muitakin liityntäohjelmia on kuten AmiTCP/IP, mutta sitä en missään nimessä suosittele, koska se on aivan käsittämättömän hirvittävä konfiguroitava. Tarvitaan suunnaton määrä teknistä tietämystä ja gurun taidot, että sen saa toimimaan edes SLIP-yhteydellä. PPP:tä varten tarvitaan vielä erillinen ohjelma ja yli-ihmisen olemus. Lähes poikkeuksetta kokeneillakin harrastajilla on mennyt AmiTCP/IP:n asentamiseen tuntikausia ja monet ovat epäonnistuneetkin siinä. Älä siis usko, jos joku väittää sinulle, että se ei muka ole vaikeasti konfiguroitava. Hanki Miami.

   Miami maksaa noin 150 markkaa ja AmiTCP/IP melkein puoli tuhatta! Ero on huikea, ja kun otetaan huomioon, että Miami pystyttää itsensä ja AmiTCP/IP ei nouse pystyyn ollenkaan, ei ole mitään epäselvyyttä, kumpi valitaan. Miami emuloi täysin AmiTCP/IP:n liityntäkirjastoa, eikä mitään ongelmia ole. Se emuloi myös toista AS225-liityntätapaa, joten kaikkia Amigan Internet-asiakasohjelmia voi käyttää sen kanssa. Miamista on saatavilla täysin toimiva demoversio, jossa on tunnin aikarajoitus.

   Toinen vaihtoehto on MultiLink. Se ei ole varsinainen TCP/IP-protokollapino, vaan se käyttää omaa tapaansa tiedon siirtämiseen. Siitä syystä myös palveluntarjoajan koneella pitää olla sama ohjelma käynnissä. Sen voit kyllä itse kääntää sinne ja esimerkiksi Kymen Internet-Käyttäjät ry:n koneella se on jo valmiina. MultiLinkin käyttäminen on myös helppoa, eikä sekään edellytä ennakkokonfigurointia. MultiLink on myös sharewarea ja maksaa reilun satasen.

   Suosittelen Miamia. Se on oikea TCP/IP-nippu ja vieläpä Unixista portattu, joten sen toimivuus on taattu. Ennen Miamin käyttöä ajetaan MiamiInit. Se kysyy muutaman helpon kysymyksen, jotka ovat ihan toista luokkaa kuin AmiTCP/IP:n tiedustelemat destination IP-addressit ja default gatewayt. Kaiken teknisen tiedon MiamiInit hakee palveluntarjoajalta itse, kun lopuksi soitetaan sinne. Nameserveriä se saattaa kysyä, mutta sen osoitteen saat palveluntarjoajalta kysymällä.

   MiamiInit sisältää pikkuisen pääteohjelman, jonka avulla voit kirjoittautua sisään palveluntarjoajan koneelle ja käynnistää PPP-yhteyden. Se tapahtuu esimerkiksi antamalla komento pppd. Tämän jälkeen loppu tapahtuu automaattisesti ja hetken kuluttua yhteys katkeaa. Tallenna tiedot ja käynnistä Miami. Lataa asetukset ja voit painaa Online-nappia. Yhteys muodostuu, Miami kirjoittautuu puolestasi sisään ja käynnistää yhteyden. Siinä kaikki. Olet verkossa!


 @{b}Asiakasohjelmat@{ub}

   Itse yhteys ei vielä anna sinun tehdä mitään. Miami tarjoaa nk. clienteille eli asiakasohjelmille liitynnän verkkoon nk. socketien kautta. Amigalle on paljon asiakasohjelmia, ja niitä löytyy jokaista Internet-palvelua varten. Internet on muutakin kuin webbi, vaikka sen kautta miltei kaiken jo nykyään saakin tehtyä.

   Ensiksi otetaan siis yhteys Miamilla. Kun yhteys on muodostunut, voit käynnistää asiakasohjelmia Workbenchista tai shellistä. Ne saavat yhteyden verkkoon Miamin kautta. Yhteys toimii niin kauan kuin Miami on käynnissä. Tässä vielä lyhyt katsaus eri palveluihin ja hieman tietoa niihin liittyvistä asiakasohjelmista. Niitä saa bokseista ja FTP-palvelimista.


 @{b}WWW@{ub}

   Nykyään ylivoimaisesti käytetyin ja tunnetuin Internetin palveluista on World Wide Web, graafinen hypertekstitietopalvelu. Kaikilla suurilla yrityksillä on omat sivunsa WWW:ssä ja harrastelijat tekevät omiaan omaksi ilokseen ja muiden hyödyksi. Käytettävä ja toimiva WWW-asiakasohjelma eli nk. selain on AWeb. Toinen, jota ihmiset ovat kehuneet, on IBrowser. AMosaic on kankea ja hidas, ainakin MUI 2.x:n kanssa. Lisäksi se on buginen.


 @{b}FTP@{ub}

   File Transfer Protocol on tapa siirtää tiedostoja Internetin välityksellä. FTP-palvelimia on lukuisasti, ja niillä on usein jopa kymmeniä gigatavuja tiedostoja, joita voi vapaasti hakea itselleen. Omia tiedostojakin voi useimpiin laittaa muiden saatavaksi. Amigalle on portattu Unixin NcFTP-ohjelma, joka on tietysti tekstiperustainen. Siinä on myös kuulemani mukaan bugeja, mutta minun käytössäni se toimi hyvin.

   Lisäksi on graafisella käyttöliittymällä varustettu AmiFTP. Voit klikkailla itsellesi tiedostoja. Kolmas mainittava on FTPMount, jonka avulla voit mountata FTP-palvelimia oman koneesi asemiksi. Funetiin avautuu yhteys komennolla "Mount FTP:ftp.funet.fi". Voit mennä ko. hakemistoon ja listata Funetin tiedostoja Dir- ja List-komennoilla.

   Tiedostojen siirtäminen omalle koneelle käy Copy-komennolla, ihan kuin kopioisit levyltä toiselle. Esimerkiksi Elinan (katso esittelyjuttu tästä lehdestä) saat kopioitua itsellesi näin:

    Copy pub/amiga/datacomm/bbs/misc/ElinaP2.lha DL:

Muuta tietysti DL:-kohteen tilalle oma download-hakemistosi.


 @{b}IRC@{ub}

   Internet Relay Chat mahdollistaa reaaliaikaisen "juttelun" muiden Internetin käyttäjien kanssa. IRC:ssä on kanavia, joilla olijat näkevät, mitä toiset kirjoittavat. Voit perustaa oman kanavan ja kutsua sinne haluamasi ihmiset, tai jutella muiden kanssa jollakin yleisellä kanavalla. Unixin IRC-ohjelmaa ei Amigalle liene portattu, joten "irkkiminen" Amigalla on onnenkauppaa.

   Sellainen IRC-asiakasohjelma on kuin Grapevine, mutta minulla se ei toimi oikeastaan yhtään. 32 yrityskerrasta se kaatui 29 kertaa heti. Yhdellä kerralla se toimi muutaman sekunnin. Vain kaksi kertaa se pysyi vähän kauemmin pystyssä. Toisaalla Grapevine kuulemani mukaan toimii ihan hyvin. Ilmeisesti se on ohjelmoitu todella huonosti, ja se toimii jossakin systeemissä ja toisessa ei.

   Kokeile, toimiiko se sinulla. Jos toimii, olet onnekas. Käyntiin lähtiessään Grapevine on hienon näköinen ja helppokäyttöinen ohjelma. Harmi, ettei se toimi kunnolla. Huhut kertovat sellaisesta ohjelmasta kuin AmIRC, mutta sitä en ole onnistunut käsiini saamaan. Jos sen löydät, kokeile ja kerro minullekin, millainen se on...


 @{b}NNTP, SMTP ja POP@{ub}

   Usenet on joukko uutisryhmiä, ja se vastaa Fidonet-teknologian viestiverkkoa. Sinne voivat kaikki kirjoittaa viestejä samaan tapaan kuin bokseihin. Niitä tosin kutsutaan uutisartikkeleiksi. Voit hakea ja lähettää artikkeleita NNTP-ohjelmien avulla. Itse käytän hakemiseen NNTPxfer:iä ja lähettämiseen NNTPpost-ohjelmaa. Niiden kanssa on käytössä osittain asennettu AmigaUUCP ja muutama oma ohjelma.

   Helpomminkin selviää. Käyttämäni GRn-uutistenlukijaohjelma osaa lukea artikkeleita myös suoraan NNTP-palvelimelta. Minä vain tykkään hakea ne omalle koneelleni ja lukea ne "offline". Tutustu Thor-nimiseen ohjelmaan, jos olet kiinnostunut. Sillä pitäisi onnistua sekin.

   E-mail lienee tuttu kaikille. Se tarkoittaa Internetin kautta lähetettyä yksityisviestiä, nk. sähköpostia. Sen lähettämiseen käytän SMTPpost-ohjelmaa. Thor varmasti osaa senkin. Vastaanottaminen on hieman hankalampaa. E-mailit saapuvat aina palveluntarjoajan koneelle, joten ne pitää hakea sieltä.

   Sitä varten tarvitaan POP-asiakasohjelma. Sellainen on AmiPOP. En ole sitä käyttänyt, mutta eiköhän sen avulla E-mailien hakeminen onnistu. Thor kai osaa tämänkin. Kuten voit päätellä, en ole sitäkään käyttänyt. Olen viritellyt itselleni sekavan kokoelman kaikenlaisia ohjelmia, joiden avulla messuilen Internetissä...


 @{b}Loppusanat@{ub}

   Muitakin Internet-palveluita tietysti on, mutta tässä olivat keskeisimmät. Amigallakin Internetiä käyttää, vaikka paras yhdistelmä tietysti on PC ja Netscape Navigator. Amigan asiakasohjelmat ovat vähän mitä ovat. Yleensä ne kyllä toimivat, mutta lähes poikkeuksetta kaikki osaavat kaatua. AWeb on muutaman kerran jumiutunut, AMosaic monta kertaa, samoin FTPMount. IBrowseria en ole käyttänyt, mutta eiköhän sekin sen taidon omaa.

   AmiFTP on kaatunut monta kertaa, Grapevinestä jo kerroinkin, eli se ei muuta teekään koneessani kuin kaatuilee. Se on sääli, että Amigan ohjelmat ovat näin huonoja. En tiedä, mistä se johtuu. Ehkä Amigan ohjelmoijat ovat niin huolimattomia tai välinpitämättömiä, etteivät välitä ohjelmiensa kaatuiluista.

   Amigistien keskuudessa paljon parjattu Microsoft(tm) Windows(tm) toimii selvästi luotettavammin kuin Amigan ohjelmat. Tämä ei koske pelkästään Internet-asiakasohjelmia vaan Amigan ohjelmia yleensä. Ne ovat paljon huonompia kuin PC:n ohjelmat. Tarkoitan sitä siis siinä mielessä, että ne kaatuilevat paljon enemmän.

   Amigan ohjelmat ovat usein helppokäyttöisempiä, nerokkaampia ja tehokkaampia kuin PC:n, mutta epävarmuus on todella suuri miinus. Ei ole varmasti kenestäkään kivaa, että kone resetoituu itsekseen vähän väliä. Mieluiten käyttäisi sen ajan yhtenäiseen työskentelyyn.

   Mitä tulee Amigan Internet-käyttöön, se on melko tuskaa. Jos jättää vielä huomiotta sen, että peruskoneella on käytettävissä enintään 16 väriä, on Internetissä surffailu muutenkin ankeaa ja kankeaa. Esimerkiksi kun käynnissä on FTP-siirto ja laittaa selaimen hakemaan webbisivua, FTP-siirto katkeaa kuin seinään.

   Se pysyy jäissä niin kauan, kunnes selain ei ole enää käyttänyt yhteyttä ja minuutti siihen päälle. Sama koskee NNTP-siirtoa. Täysin poikki. Ei ole kovin hyvää mainosta moniajokoneelle. Ensin ajattelin vian olevan MultiLinkissä, mutta kun sama tapahtuu Miaminkin kanssa, täytyy vian olla asiakasohjelmissa tai itse koneessa. Ehkä se on vain minun koneessani. Tässä ei mikään muukaan tunnu toimivan koskaan kunnolla. Joka tapauksessa kyllä Amiga välttää, mutta jos PC:n nettikäyttöön saat niin hanki ihmeessä.

@endnode

@node MIETT " Entisen avustajan mietteitä "

<============================================================================>
 @{b}Entisen avustajan mietteitä@{ub}
 @{i}Sami Klemola@{ui}
<============================================================================>

   Tämä kirjoitus on epämääräinen kokoelma toisiinsa millään tavalla liitoksissa olemattomia pätkiä. Älä siis etsi turhaan (aasin)siltoja.


 @{b}Johdanto@{ub}

   Sakun #20 ilmestyttyä on syyskuu ja ilmat ovat menossa viileämpään suuntaan. Nyt on vasta heinäkuun alku, mutta ilma on syksyinen. Sitä se on ollut koko alkukesän, joka on jäänyt viileäksi ja sateiseksi. Tänään tiistaina, heinäkuun yhdeksäntenä päivänä, olemme saaneet täällä Etelä-Suomessa ihastella voimakkaita ukkosia. Ensimmäinen ukkospilvi pyyhkäisi Anjalankosken yli iltapäivällä puoli kolmelta. Seuraava antoi odottaa itseään puoli yhdeksään illalla, mutta kolmas tuli jo 15 minuutin päästä siitä. Nyt on keskiyö lähestymässä ja mielenkiinto on kohdistunut siihen, tuleeko neljättä ukkospilveä ja jos tulee, mihin aikaan.

   Nämä ukkoset eivät olleet mitään pieniä, vaan jokainen ilmoitti olemassaolostaan vähintään puolen tunnin ajan. Ensimmäinen ukkonen iltapäivällä mellasti koko tunnin. Katsoin ensin lännestä lähestyvän ukkospilven menevän etelän kautta ohi, mutta sieltä tulikin toinen pilvi, ja kummatkin tulivat tänne! Yleensähän ukkosissa salamaniskuja on aika harvassa, eivätkä ne usein osu kovinkaan lähelle, vaikka pilvi menisikin yli. Tänään ukkoset kuitenkin ovat olleet erittäin voimakkaita. Sitä voi pitää yllättävänä, koska lämpötila oli tänään enimmilläänkin selvästi alle 20 astetta. Ehkä kuitenkin juuri siitä syystä ukkoset muodostuivat niin voimakkaiksi. Etelästä noussut lämmin ilma kohtasi poikkeuksellisen kylmää ilmaa, jolloin muodostui erittäin voimakkaita rintamaukkosia.

   Edellisen kerran kun ukkosti lauantai-iltana, en nähnyt yhtään iskua maahan, mutta vaikka ilmasalamia oli nytkin paljon, näin tällä kertaa monta upeaa maasalamaa. Ensimmäisen ukkosen (silloin iltapäivällä) toinen pilvi, se etelästä tullut, purki varauksensa tässä ihan kohdalla. Kuutisen kertaa isku osui alle puolen kilometrin päähän. Lähimmäksi osunut salama eteni vinosti luoteesta rakennusten yli ja iski pellolle heti niiden taakse. Siinä vaiheessa hieman hirvitti, että seuraavako osuu, mutta hengissä selvittiin. Äänet olivat sitä luokkaa, että paraskin THX-luokitettu elokuvateatteri jää kauas. Kaikki elektroniikkakin säilyi ehjänä, joten päivän tapahtumia voi muistella kevein sydämin. Ukkosella on valtaisa voima, jonka purkautuminen on hieno luonnon valoshow unohtamatta mahtavia ääniä. Jos et ole kokenut salamaniskua sadan metrin päähän itsestäsi, kokeile ihmeessä. Suosittelen sitä kaikille.


 @{b}Aikahyppy@{ub}

   Nyt onkin jo elokuun viimeinen viikko ja kesähän muuttuikin todella hienoksi. Saimme nauttia todella lämpimästä elokuusta, eikä hirveästi harmita, että loppuviikosta ennustettiin viilenevää ja sateita. Kesästä tuli sittenkin hieno. Edellä kertomani ukkonen muuten särki puolen kilometrin päästä pylväsmuuntajan ja sytytti läheisen omakotitalon. Asukas sattui olemaan paikalla ja sammutti leimahtaneet verhot. Suurta vahinkoa ei ehtinyt syntyä.

   Sitten asiaan. Otsikon selitys. Olen kirjoittanut Sakuun juttuja kahden vuoden ajan. Nyt olen tieni päässä. Tässä lehdessä julkaistaan viimeiset kirjoittamani artikkelit. En usko enää olevani hyödyksi lehdelle tai sen lukijoille, joten katsoin parhaaksi lopettaa kirjoittamisen. Artikkeleitani kohtaan ei ole koskaan osoitettu minkäänlaista kiinnostusta, joten käytän vastaisuudessa aikani johonkin muuhun.

   Päätökselläni ei ole mitään tekemistä minkään muun asian kanssa. En ole siirtymässä MikroBittiin (kysyin kyllä mutteivät edes vastanneet minulle) enkä alkamassa kokopäiväiseksi PC-käyttäjäksi. Aion vain tehdä ajallani vastaisuudessa jotakin hyödyllisempää, esim. katsoa televisiota, pelata Duke Nukemia ja irkkailla tuntikausia kerrallaan.


 @{b}Näkemys@{ub}

   Yhdistyksen nimi muutettiin aikaisemmasta SAKU:sta eli Suomen Amiga-Käyttäjien Unionista nykyiseksi perusteluina, että se toi mieleen ammattiyhdistysliikkeen. Nykyisestä nimestä kuitenkin tulee lyhenne SAK, joten jokainen voi miettiä itse, onnistuiko nimenvaihdos tehtävässään...


 @{b}Paskapuljut@{ub}

   Lopuksi vielä varoitus yrityksistä, joiden kanssa ei kannata olla missään tekemisissä. Kierrä kaukaa sellaiset postimyyntiyritykset kuin Man & Man Co ja Com 2001 Oy. M&M on sellainen huijariliike, ettei sen kanssa pidä tehdä mitään kauppaa. Siellä valehdellaan ja kusetetaan minkä ehditään. Com 2001:llä on asiakaspalvelulinjana 7 markkaa minuutissa maksava palvelupuhelin. Käsittämätöntä rahastusta, kun suuntaus on yleisesti ollut täysin ilmaisiin asiakaspalvelunumeroihin.

   Lisäksi Com 2001 lähettää tavaraa miten sattuu. Minä sain vain yhden tilaamistani tuotteista, eikä mukana ollut minkäänlaista lähetyslistaa eikä selvitystä siitä, miksei muita tuotteita tullut ja lähetetäänkö ne mahdollisesti myöhemmin. Loput kaksi tavaraa sitten tulivat, yksi kerrallaan tietenkin ja joka ikinen lähetys erikseen postiennakolla ja täysien toimituskulujen veloitus kaikista! Käsittämätöntä.

   Suositushan on, että jos liike ei pysty toimittamaan tavaraa, jälkitoimituksista ei laskuteta erikseen. Com 2001 kuitenkin kintaalla viittaa hyvälle kaupantekotavalle ja asiakassuhteiden ylläpidolle ja laittaa vielä postiennakkomaksut kolmeen kertaan. Eikä yhdessäkään mitään ilmoitusta. No, viimeistä en edes viitsinyt lunastaa, mutta tuskin siinäkään olisi mitään paperia ollut.

   Lopuksi vielä varoitus sellaisesta puljusta kuin Lincware. Se ei toimita mitään asiakkailleen. Viestiverkot ovat täynnä ihmisiä, jotka valittavat, että ovat joutuneet odottamaan tilaamiaan tuotteita kuukausia. Minä tilasin sieltä Aminet-CD:n reilu kuukausi sitten, eikä sitäkään ole toimitettu! Kaksi kertaa olen kysynyt ja kummallakin kerralla on kuulemma ollut, mutta ei ole kuitenkaan toimitettu! Uskomatonta.

   Miten voi ymmärtää yritystä, jolla muka on tavaraa, jonka asiakas on tilannut, mutta joka ei sitä hänelle toimita??? Käsittämätöntä. Lincware ei ole tietääkseni toimittanut koskaan kenellekään oikeastaan yhtään mitään. Sehän uskoakseni onkin yhden miehen yritys, jolla ei ole minkäänlaista varastoa ja joka hankkii sitten asiakkaiden tilaamat tuotteet muualta! Halvemmalla pääsee kun tilaa suoraan muualta... Ja saa tavaran - vielä sellainen pieni juttu.

   Saku - yhdistys eikä lehti - ei vastaa näistä asioista, vaikka ne ovat tosiasioita. Julkaisen ne tässä omana henkilönä itsenäisesti. Valitukset saa osoittaa henkilökohtaisesti minulle. Pystyn kuitenkin perustelemaan jokaisen kohdan yllä olevasta jutusta. Päätän aiheen positiiviseen kokemukseen. Paras postimyyntiyritys, jonka kanssa olen tehnyt kauppaa, on Bebek Electronic. Sieltä toimitetaan tavarat 2-3 päivässä, aina. Suosittelen kaikille...


 @{b}Loppusanat@{ub}

   Tämä juttu päättyy tähän.

@endnode

@node KÄYDÄ " Näinkin voi käydä "

<============================================================================>
 @{b}Näinkin voi käydä@{ub}
 @{i}Samppa Rönkä@{ui}
<============================================================================>

   'Hajotettuani kiintolevyni ja painettuani levyaseman
    dippikytkimen sisään aloin jo hermostua.'

   Oli kaunis päivä. Kävelin ulkona erään kaverini kanssa. Hän oli kuullut jostain, että Amiga Technologiesin Amiga 1200:n levyasema onkin HD-asema, joka on jumpperoitu DD-asemaksi. Hän kertoi, että levyaseman sisällä välkkyvä vihreä ledi todistaa asian: se oli tarkoitettu välkkymään PC:n kotelossa. Myös se, että HD-levykkeet piti teipata vasemmasta yläkulmasta jos niitä aikoi A1200:ssa käyttää, oli hyvä todiste. Mietimme, mahtaisimmeko osata tehdä DD-asemasta HD-aseman. Kun seuraavana päivänä mietiskelin asiaa uudemman kerran, päätin katsoa, onko se mahdollista.

   Ruuvailin koneeni ruuveja iloisesti vihellellen auki. Se ei ollut ensimmäinen kerta, ja luulin ettei mitään voisi käydä. Avattuani koneen huomasin heti, että kiintolevyni lattakaapeli voisi olla vieläkin tiiviimmin koneen sisässä. Painoin sitä varovaisesti koneen emolevyä vasten. Kuulin pientä rusahtelua, mutta en välittänyt siitä. Seuraavaksi ruuvailinkin jo levyasemaa irti. Kun sain sen käteeni, aloin heti etsiä mahdollisia jumppereita tai muita vastaavia, joilla voisi olla jotakin tekemistä asian kanssa.

   Vähän aikaa etsiskeltyäni löysin levyaseman alta kytkimen. Se oli DD-asennossa. Toinen mahdollisuus oli D1-asento. Tietty käänsin heti sitä pientä kytkintä ruuvimeisselin kärjellä. Sitten vain kaapelit kiinni ja kokeilemaan. Laitoin virran päälle. Kiintolevyni moottori aloitti toimintansa, mutta sitten tapahtui jotakin outoa. Ruutuun ilmestyi Amigan kehotus syöttää käynnistyslevyke asemaan. Ajattelin, että se johtui siitä kytkimestä, joten työnsin WorkBench-levykkeen asemaan. Levyasema ei inahtanutkaan. Siitä innostuneena kävin etsiskelemään muita kytkimiä, mutta en löytänyt yhtään.

   Pettyneenä irrotin levyaseman lattakaapelin ja ajattelin kääntää kytkimen takaisin DD-asentoon, mutta se ei onnistunutkaan. Sen sijaan kytkin lähti melkein irti, kun se painui levyaseman sisään. En onnistunut kääntämään sitä millään. Olin jo vähällä heittää koko paskan roskiin, kunnes tajusin, että voisin yrittää kääntää sitä työntämällä ohuen piikin levyaseman sivusta sisään. Onnistuin kääntämään kytkimestä. Huokasin jo helpotuksesta laittaessani lattakaapelin takaisin paikoilleen. Käänsin taas virran päälle. Nyt Amiga kysyi taas levykettä ja säikähdin oikein kunnolla. Mitä tapahtui kiintolevylleni?! Hetken pohdinnan jälkeen olin työntämässä Workbench-levykettä asemaan kun huomasin, että levyasema pyöritti koko ajan moottoriaan ja latausvalo paloi. Siitä välittämättä työnsin levykkeen asemaan. Mitään ei tapahtunut. Kutsuin jo kaverini hätiin.

   Vähän aikaa asiaa pohdittuamme löysimme vian: levyaseman lattakaapeli oli väärin päin. Käänsin sen oikein päin, ja taas kokeilemaan. Levyasema toimi, mutta kiintolevyä ei löytänyt edes HDToolBox, vaikka se kymmenisen sekuntia sitä etsikin. Aloin epäillä kiintolevyn kaapelia, jolloin revin sen irti ja työnsin kaverini kaapelin tilalle. Nyt kiintolevy lopetti moottorinkin pyörittämisen. Revin kaverini kaapelin irti ja huomasin, että kaksi kiintolevyn IDE-liittimen pinniä oli painunut sisään. Tutkailin kaverini IDE-kaapelia ja huomasin, että olin laittanut sen väärin päin. Totta kai väärin päin liittämisen estämiseksi siitä oli peitetty yksi reikä kokonaan, jolloin yksi kiintolevyni pinni oli painunut sisään. Toinen pinni oli painunut sisään ilmeisesti siksi, että se oli ollut vähän vääntynyt ennen liittämistä.

   Vähän aikaa kiroiltuani purkin menettämistä lähdin kaverini kanssa käymään tietokoneliikkeissä. Ensimmäisessä liikkeessä vedettiin pinnit ylös ja kehotettiin kokeilemaan uudestaan. Koska minä olin sitä mieltä, että pinnit olivat katkenneet myös sisältä, jatkoimme matkaamme toiseen liikkeeseen. Siellä selitettiin, ettei heillä ole edes kiintolevyn avaamiseen tarkoitettuja vehkeitä. Myyjä vielä selitti, että kiintolevyjä korjaavat vain ehkä jotkut englantilaiset liikkeet. Lähdimme kokeilemaan, josko kiintolevy sattuisikin toimimaan. Mutta ei! Minua alkoi todella jo harmittaa. Emme keksineet enää mitään, joten laitoin kiintikseni hyllylle ja kaverini lähti. Minulla oli tuskin mitään levykkeillä, paitsi pari peliä ja Magic Bundle-softapaketin mukana tulleet ohjelmat.

   Seuraavana päivänä tajusin soittaa liikkeeseen, jolta oli kiintolevyni tilannut. Heti tuli selväksi, ettei takuu korvaa kiintistäni. Korjauksen hinta olisi 250 mk/h, ja sen joutuisi maksamaan, vaikka he eivät levyä saisikaan korjattua. Parin viikon levykerumbauksen kuluttua kuulin eräältä kaveriltani tyypistä, joka osaa korjata melkein mitä vain. Soitin siis hänen purkkiinsa ja hän sanoi, että voisi yrittää.. Hinnaksi sovimme 50 mk, mutta lopulta se oli enää 30 mk + CD-ROM-asema (halpa).

   Parin päivän kuluttua hän oli korjannut kiintikseni, josta oli katkennut puolet IDE-liittimen pinneistä. Ja vain 30 mk! Eipä tullut kalliiksi, ja nyt koko koneenromu pelaa taas loistavasti, joten ÄLKÄÄ AVATKO KONETTANNE ELLETTE TIEDÄ MITÄ OLETTE TEKEMÄSSÄ. :)

@endnode

@node JÄRJE " Järjestelmäohjelmoinnin alkeiskurssi - Osa 6: Loppuyhteenveto "

<============================================================================>
 @{b}Järjestelmäohjelmoinnin alkeiskurssi - Osa 6: Loppuyhteenveto@{ub}
 @{i}Sami Klemola@{ui}
<============================================================================>

   Ohjelmointikurssimme on saapunut tiensä päähän. Tämä on viimeinen osa. Otan käsittelyyn asiat, jotka olen aikaisemmissa osissa lykännyt, ja päätän kaikki päät. Artikkelini ovat aina olleet yli 10 kilotavun mittaisia, mutta tämä viimeinen juttuni tekee poikkeuksen. Käyn vain läpi nopeasti asiat, jotka ovat jääneet roikkumaan. Aiemmin mainitsemani laiteohjaimen tekeminen ei kuulu alkeiskurssin piiriin, vaan se jää edistyneen järjestelmäohjelmoinnin kurssin asiaksi. Sellaista tosin ei näillä näkymillä ole tulossa.


 @{b}Kirjasimet@{ub}

   Kurssin kolmososassa sivusin ikkunoita käsitellessäni kirjasimia. Nyt on vuorossa hieman lähempi tutustuminen aiheeseen. Kirjasindatahan säilytetään Fonts:-hakemistossa, joka tavallisesti on SYS:Fonts. Hakemistossa on jokaista kirjasinta varten alihakemisto, jossa omissa tiedostoissaan sijaitsee raaka kirjasindata. Päähakemistossa on jokaista kirjasinta varten tiedosto, jossa se kuvaillaan.

   Kirjasimia on kahdentyyppisiä, kiinteälevyisiä ja proportionaalisia. Järjestelmä käyttää useimpiin tarkoituksiin kiinteälevyisiä kirjasimia, mutta omat ohjelmat voivat hyödyntää kirjasimia, joissa kirjaimet ovat erilevyisiä. Levyltä kirjasimia voi ladata diskfont.libraryn funktioilla sekä tiedustella, millaisia kirjasimia on saatavilla.

   Muistissa olevan kirjasimen voi avata graphics.libraryn OpenFont()-funktiolla. Se asetetaan käyttöön funktiolla SetFont() ja suljetaan lopuksi funktiolla CloseFont(). Jos käytät levyllä olevaa kirjasinta esimerkiksi ikkunassa, se pitää avata ensin OpenDiskFont():lla ennen kuin ikkuna voidaan avata.


 @{b}Hakemistot@{ub}

   Edellisestä osasta jäivät yli hakemistot. Niiden käsittely on tehokasta ja helppoa. Tässä yhteenveto dos.libraryn hakemistofunktioista:

lock = CreateDir("<nimi>")

   Luo nykyiseen hakemistoon alihakemiston, jonka nimi annetaan parametrinä. Palauttaa lukon uuteen hakemistoon.

old = CurrentDir(lock)

   Asettaa parametrinä annettuun lukkoon liittyvän hakemiston nykyiseksi hakemistoksi (CD). Palauttaa edellisen nykyisen hakemiston lukon. Jos se on systeemin CD, pistä lukko talteen ja palauta se CD:ksi ennen poistumista ohjelmasta. Muuten tulee outoja ilmiöitä, kun ruudulla lukee muuta ja CD onkin ihan toisaalla. Kutsu vain lopuksi CurrentDir():iä sen ensimmäisellä kerralla palauttama osoite.

plock = ParentDir(lock)

   Parametrinä annetaan tiedoston tai hakemiston lukko ja takaisin saadaan lukko sen äitihakemistoon (parent). Jos tätä funktiota kutsuu juurella, saa nollan. Nollalukko tarkoittaa käytännössä kaikkien asemien äitiä, sitä asemaa, jolta kone on bootattu. Nolla on siis - toisin kuin monessa muussa - hyväksyttävä arvo lukolle.

GetCurrentDirName(buffer,length)

   Varaa puskuri ja anna sen osoite ja pituus parametreinä. Kutsun jälkeen puskurista löytyy nykyisen hakemiston nimi. Lukkoa ei siis tarvita tätä kutsua käytettäessä. Hakemiston nimi kopioidaan prosessin CLI-struktuurista. Jos sitä ei ole, kutsu ei toimi.

lock = GetProgramDir()

   Palauttaa lukon hakemistoon, josta ohjelmakoodi ladattiin. Tämän funktion avulla voit löytää ohjelman yhteydessä sijaitsevan asetustiedoston tai vastaavan. Anna lukko CurrentDir():lle, niin voit avata tiedostoja ohjelmahakemistosta. GetProgramDir():n palauttamaa lukkoa ei tule avata. Vastaava SetProgramDir()-funktio on olemassa. Se asettaa ohjelman lukon.

lock = Lock(name,mode)

   Lukitsee tiedoston tai hakemiston. Anna parametrinä kohteen nimi ja halutun lukon moodi. Moodeja on kaksi, jaettu ja poissulkeva.

dlock = DupLock(lock)

   Kahdentaa annetun lukon. Saat siis toisen lukon samaan kohteeseen. Kumpikin pitää lopuksi vapauttaa. Alkuperäisen lukon täytyy olla jaettu (shared). DupLockFromFH() antaa jaetun lukon tiedoston kahvasta.

UnLock(lock)

   Avaa lukon. Vapauttaa lukitun tiedoston tai hakemiston.


 @{b}Loppusanat@{ub}

   Kas niin. Siinä se. Kurssi päättyy tähän. Lisätietoa ja lisää ohjelmointioppia saat autodocs-tiedostoista ja ROM Kernel Reference -kirjoista. Bokseista saat paljon lähdekoodia opiskeltavaksi. Minä kiitän seurasta ja toivotan kaikille näkemiin.

@endnode

@node DRIVE " Amiga Q-Drive 1241 - Nelinopeuksinen CD-ROM Amiga 1200:aan "

<============================================================================>
 @{b}Amiga Q-Drive 1241 - Nelinopeuksinen CD-ROM Amiga 1200:aan@{ub}
 @{i}Janne Siren@{ui}
<============================================================================>

   CD-ROM on yleistymässä Amigalla kiitettävää vauhtia. Vaikka levykkeet ovatkin vielä yleisin levitysmedia, osa ohjelmista ilmestyy vain rompulla ja useista on vaihtoehtoinen, usein laajennettu CD-versio. Q-Drive on Amiga Technologiesin julkaisema nelinopeuksinen CD-ROM-asema A1200:aan. Mallinumero 1241 on kunnianosoitus C64:n legendaariselle lerppuasemalle, 1541:lle. Periaatteessa aseman pitäisi sopia myös A600:aan, mutta tiedustellessani asiaa Amiga Technologiesilta he eivät osanneet sanoa varmaksi - epäilivät, riittääkö koneen teho.

   Q-Drive on helppo asentaa. Se liitetään välijohdolla koneen vasemmassa reunassa olevaan PCMCIA-paikkaan ja ulkoisella virtalähteellä sähköverkkoon. Lisäksi CD-musiikkeja varten Amigan ääniulostulot kierrätetään Q-Driven kautta. Asennus on täysin plug and play: mitään jumppereita ei ole, eikä ajurien siirtäminen kiintolevylle vaadi kuin muutaman hiirennapin painalluksen. Ajurilevykkeen lisäksi aseman mukana tulee kiintolevyttömille käynnistyslevyke, jonka avulla Q-Driveä voi käyttää suoraan ilman mitään ohjelmistoasennuksia.

   Itse CD-ROM-asema on tavanomainen. Etupaneelista löytyy kuulokeliitäntä, äänenvoimakkuuden säädin ja eject-nappi. Levyt syötetään motorisoidun kelkan avulla ja asema toimii myös kyljelleen asetettuna, kiitos levyä putoamasta estävien pidikkeiden. Q-Drive osaa tavallisten romppujen lisäksi soittaa CD-äänilevyjä, ja valmistajan mukaan myös PhotoCD- ja multisession-levyt kelpaavat - mukana tullut PhotoCD-katseluohjelma tosin kaatuili jatkuvasti. Testikappaleen IDE-liitäntäinen CD-ROM-mekanismi oli Matsushitan valmistama (CR-581-M) ja saavutti parhaimmillaan siirtonopeuden 600 kt/s.

   CD-äänilevyjen soittoon ja PhotoCD-kiekkojen katseluun tarkoitettujen ohjelmien lisäksi aseman mukana tulee CD32-emulaattori, joka mahdollistaa joidenkin muuten epäyhteensopivien CD32-pelien toimimisen. Lisäksi CD-nälkää lievittävät kaksi oheisromppua: Meeting Pearls III ja Amiga Plus 1/96 -kokoelmat sisältävät yhteensä toista gigatavua julkisohjelmia, kuvia, animaatioita ja musiikkimoduuleita.

   Hintatietoiset varmasti kauhistelevat Q-Driven 1290 markan hintalappua, sillä liittämällä itse koneeseen tavallisen ATAPI-aseman voi päästä paljonkin halvemmalla. Jälkimmäinen ratkaisu vaatii kuitenkin siinä määrin virittämistä, että Q-Drive korkeahkosta hinnastaan huolimatta puolustaa varsin hyvin paikkaansa helppona ja tyylikkäänä pakettiratkaisuna.

        Amiga Q-Drive 1241

        Lyhyesti: Ulkoinen nelinopeus-CD-ROM Amiga 1200:aan.

        Hinta: 1290 mk

        Edustaja: AIC Systems Oy

        Puhelin: (09) 8817 0004

@endnode

@node MUSAA " Taustamusiikin tekijä esittäytyy "

<============================================================================>
 @{b}Taustamusiikin tekijä esittäytyy@{ub}
 @{i}Tuomas Sandroos@{ui}
<============================================================================>

 @{b}Kappale:@{ub}

   Kilpailuun lähetetty kolme kappaletta, joista valittiin varsinaiseksi kilpailukappaleeksi "Wanna Continue?". Muut Sandroosin kilpailukappaleet löydät Sakuviisut.LHA paketista, jossa on julkaistu kaikki saapuneet kilpailukappaleet osallistujittain. Paketti löytyy Saku-tukipurkeista, ainakin Amiga Zonelta.

 @{b}Sijoitus: Neljäs sija, 103 pistettä.@{ub}

Seuraavassa Tuomas kertoo itse eri kappaleiden valmistumisesta:

 @{b}Intro@{ub}

   Käytetyt soft- ja hardwaret: Amiga 500 1 Mt:n kokoonpanolla (OS 1.3), Protracker 1.1b, Avesampler (mono), GEM PX7 -syntetisaattori, PD-soitinlevykkeitä.

   Tämä 16-beatia ja sambaa käyttävä kappale sai alkunsa GEM PX7 -syntikoistani pienen rämpläyksen jälkeen. Tarkoitus oli käyttää sitä jonkin animaation credits-listan taustalla. Säestyssoittimet on samplattu PX7:sta ja loput hankittu PD-soitinlevyiltä.

   Kappaleen teossa ei oikeastaan tullut mitään vaikeuksia eteen, paitsi alle sadan kilotavun rajoituksen pitäminen ja äänikanavien rajat.


 @{b}Little Hero@{ub}

   Käytetyt soft- ja hardwaret: Amiga 500 1 Mt:n kokoonpanolla (OS 1.3), Protracker 1.1b, PD-soitinlevykkeitä.

   Little Heron teossa en käyttänyt lainkaan syntikoita, joten kaikki hoitui suoraan näppäimistöltä. Kappaleen innoitti tekemään eräs arvostelu Brian the Lion -pelistä, jonka kuva sai sormeni syyhyämään. Soittimet on kasattu eri PD-soitinlevyistä.

   Vaikeuksia tässä kappaleessa oli vaikka kuinka. En ollut löytää sopivia lead-soittimia, ja vieläkin tuntuu siltä, etteivät ne ole sopivat. Lisäksi piti väkisin jatkaa melodiaa pitemmälle, sillä muuten koko kappale olisi ollut liian lyhyt. Muistin kanssa ei tullut ongelmia, mutta sen sijaan viimeistely vei mehut.


 @{b}Wanna continue?@{ub}

   Käytetyt soft- ja hardwaret: Amiga 500 1 Mt:n kokoonpanolla (OS 1.3), Protracker 1.1b, Avesampler (mono), GEM PX7 -syntetisaattori, PD-soitinlevykkeitä.

   Tämä lyhyt kipale sai alkunsa syntikoistani. Taustalla hakkaa hard rock -komppi tavallista nopeammalla tempolla, mikä teki kappaleesta huomattavasti pirteämmän. Kuten nimi vihjaileekin, tämän kohde oli "continue?"-ajastimen taustalla soiminen jossain pelissä. Se oli aluksi vain kaksi patternia pitkä ja kesti tietysti vain 10 sekuntia (päättyi ensimmäiseen tom-filliin). Oletin sillä olevan potentiaalia kilpailuun, joten jatkoin sitä muutamalla patternilla. Säestyssoittimet on samplattu PX7:sta ja loput hankittu PD-soitinlevyiltä. Hankaluuksia esiintyi vain muisti- ja äänikanavarajoissa sekä soittimien valinnassa.


 @{b}Tarina itsestäni:@{ub}

   Sävellysharrastukseni sai alkunsa joskus heinäkuussa 1990, kun olin juuri ja juuri 13-kesäinen. Tilasin niihin aikoihin C=-lehdessä mainostetun Amigan musiikkikurssioppaan, joka osoittautui erittäin hyväksi kaupaksi. Sen avulla opin käyttämään CLI:tä ja eri hyötyohjelmia, sekä tietysti opasta seurannutta Soundtracker v2.5:ttä.

   Omistin silloin vain yhden soitinlevyn, jolla tein ensimmäiset "kappaleeni". Voin sanoa, ettei niitä "kappaleita" kyllä kuunnellut kukaan muu kuin minä. Sellaisia riipinraapin-sointuja ne olivat! No, jatkoin tietysti harrastusta, ja ohjelmat vaihtuivat sekä soitindiskettejä kertyi. Nykyään omistan reilusti yli 3 000 samplea, sekä yhden parhaimmista musiikkieditoreista, Protracker 1.1b:n (myös 3.10). Minulta löytyy lisäksi vanha Soundtracker v2.5, Startrekker, Noisetracker (en muista versioita), Octamed Pro v3, Octamed v4 ja joitain MIDI-sävellysohjelmia. En koskaan opetellut käyttämään Octamediä, koska se tuntui niin erilaiselta Protrackeriin verrattuna esim. näppäinkomentojen kannalta.

   Nyt on kulunut lähes kuusi vuotta harrastuksen parissa, ja ikäväkseni säveltely on jäänyt aika vähäiseksi. Kiitokset kuitenkin Sakulle, että järjestivät ehdottamani kilpailun. Sen ansiosta olen säveltänyt alle kuukaudessa suunnilleen kahdeksan kappaletta, joista jotkut valitsin kilpailuun (saa nähdä, pääsevätkö ne edes listoille :-).

Kerron vielä muutamalla virkkeellä työskentelytavastani: 

   Kun alan sävellellä jotain, minun täytyy yleensä keksiä jokin kohde sille, esimerkiksi vaikka jokin peli. Inspiraation saan yleensä värikkäistä kuvista taikka hyvistä soittimista. Myös motivaatio käy (kuten em. kilpailu).

@endnode

@node STORI " Sakutori "

<============================================================================>
 @{b}Sakutori@{ub}
 Halvalla lähtee
<============================================================================>

AMIGA 500 KIINTOLEVY HAUSSA!

Naapuri haluaa ostaa Amiga 500:n kylkeen sopivan kiintolevyohjaimen, jossa pitäisi olla muistinlaajennusmahdollisuus ja SCSI/IDE-kiintolevyohjain. Mukana saa toki olla myös pieni kiintolevy mikä ei nosta hintaa liikaa. Mikäli tällainen roikkuu ylimääräisenä, tarjoja! Koska naapuri ei vielä ymmärrä omasta mielestään tarpeeksi koneen päälle, pyysi hän minua olemaan tässä asiassa yhteyshenkilönä, joten voit soitella tarjouksiasi suomaan minulle lopusta löytyvin yhteystiedoin.

Esa Heikkinen

 ---

Myydään: Digita Internationalin Amigalle tekemä Home Accounts v6.3 -ohjelma. Ohjelma on rekisteröimätön, mukana on rekisteröitymiskortti. Hintapyyntö: 60 mk.

Myydään: Oregon Researchin Termite v1.0 telekommunikaatio-ohjelma Amigalle. Hintapyyntö: 80 mk.

Veli-Matti Vuorensyrjä
Rautkalliontie 7 F 72
01360 VANTAA

Puh: (09) 874 3554 (klo 18.00 jälkeen)
Internet email: wedge@sci.fi

 ---

Myynnissä olisi Amiga CD³²:n joypad, aivan alkuperäinen malli. Tuskin ollenkaan käytetty ja uuden veroinen. Hintapyyntö 100 mk.

Niinikään myynnissä olisi käytetty AmigaOS 2.04 Kickstart-piiri, Workbench-levykkeet ja ohjekirjat (englanniksi). A500/2000-versio. Hintapyyntö 120 mk.

Veli-Matti Vuorensyrjä
Rautkalliontie 7 F 72
01360 VANTAA

Puh: (09) 874 3554 (klo 18.00 jälkeen)
Internet email: wedge@sci.fi

 ---

   Sakutori on tarkoitettu lukijoiden myynti-, osto-, vaihto-, anto- ja otto-ilmoituksille. Emme julkaise kopioihin liittyviä ilmoituksia, emmekä kaupallisia mainoksia, ja toivomme, ettet ilmoita Sakutoriin asoita, jotka todennäköisesti eivät ole ajankohtaisia enää seuraavan Sakun päästessä jakeluun. Ilmoitusten tulee olla perillä kahta viikkoa aikaisemmin, ja mikäli ilmoituksia tulee liikaa mahtuakseen yhteen lehteen, julkaisemme niitä saapumisjärjestyksessä seuraavissa numeroissa. Voit lähettää ilmoituksesi seuraavaan osoitteeseen. Emme julkaise kestoilmoituksia. 



Saku
c/o Esa Heikkinen
Vilhulantie 6 C 24
76850 Naarajärvi

BBS:  (015) 422 757 (klo 21-06)
NMT: (0400) 677 055
Internet: oh4kju@sci.fi

@endnode

@node HIIRI " Wizard-hiiri "

<============================================================================>
 @{b}Wizard-hiiri@{ub}
 @{i}Timo Sievänen@{ui}
<============================================================================>

   Pakon edessä, oikeastaan hieman liiankin myöhään, hankin lähes kaikille niin tutun Commodore/AT-hiiren tilalle uuden. Kovin paljon vaihtoehtoja ei ollut PC-landiassamme, ja kerron tässä yhdestä varteen otettavasta vaihtoehdosta.

   Wizard on optis-mekaaninen, kolminappinen hiiri, joka sopii kaikkiin Amiga/Atari-tietokoneisiin; pohjassa on kytkin, koska Atari-hiiret eivät ole täysin samanlaisia. Ero vanhaan hiireen ja myös muistikuviini alkuperäisen hiiren toiminnasta uutena oli suunnaton. Tämä johtuu mm. 560 dpi:n tarkkuudesta. Napeissa on mikrokytkimet, ne ovat kaikki suunnilleen sormen levyisiä, ja hiiri on muutenkin isompi ja kulmikkaampi. Mikrokytkimet toimivat, painaa pitkulaisia nappeja sitten mistä kohtaa tahansa; erikokoiset kädet löytävät paikkansa hiiren pitkittäis-koveralla pinnalla. Wizard on myös symmetrinen, joten yhdessä MCP-ohjelman "Leftymouse"-option kanssa vasenkätiset voivat käyttää hiirtä luontevasti (ainakin moniajon aikana).

   Kun sain hiiren postissa, ensimmäiseksi ihmettelin, ettei mukana seurannut yhtään paperia, kaikki tiedot olivat pahvilaatikossa. Sitten avasin hiiren em. laatikon tekstien takia. Pallon keveys tarkoittikin vain pienempää palloa, mutta siksi se ei oikeastaan tuntuisi tarvitsevan hiirimattoa mihinkään. Pohjan laatat saavat Wizardin liukumaan jo hiirimatolla kevyesti, vaikka mm. mikrokytkimet tuntuisivat tekevän hiirestä suhteellisen raskaan.

   Muutaman viikon käytön aikana hiiri on toiminut moitteetta ainakin Amigassa. Kolmatta nappia voi käyttää esim. ruutujen selaamiseen, valitsimien monivalintaan (shiftin korvike), tai mihin milloinkin. Liitin (saman mallinen kuin peliohjaimissa) on hyvin tiukka ainakin A1200:ssa. Omituisinta oli Simlife-pelin toimiminen vasta kolminappisella hiirellä..

   Jos vielä käytät toista Amigan vakiohiiristä, suosittelen sen vaihtamista kun vielä ehdit. Velhot saattavat hyvinkin loppua!


    Valmistaja:         Wizard Developments

    Valmistusmaa:       Taiwan

    Maahantuoja:        Broadline Oy, puh. (09) 847900

    Hinta:              175,-

    Mitat
    (p,l,k, johto mm):  160, 62, 30, n. 1700

    Testattu:           Amiga (A1200 B1220/28 MHz, kiintolevy)

@endnode

@node XFILE " X-Files File 1: The unopened file "

<============================================================================>
 @{b}X-Files File 1: The unopened file@{ub}
 @{i}Valtteri Murto@{ui}
<============================================================================>

   Eräänä päivänä Stockmannilla käydessäni osui videohyllyssä silmään video, jonka kannessa komeili iso X-kirjain sekä teksti: "The X-Files Kansio 1: The unopened file". Olin kuullut, että videolla olevaa elokuvaa ei ole aiemmin Suomessa esitetty, joten vannoutuneena X-Files-fanina päätin tuon videon kokoelmiini hankkia, kun ei hintakaan päätä huimannut. (69,-)

   Kotiin päästyäni en heti voinut katsoa filmiä, joten jätin sen sohvalleni, josta velipaha oli sen kuitenkin pihistänyt ja lähtenyt katsomaan sitä kaverinsa kanssa huomaamattani. Huomattuani tämän sekä löydettyäni videon nauhurista alkoi perherauhamme järkkyä, mutta eipä eksytä aiheesta... :-) Joka tapauksessa video oli sitten pakko katsoa, kun se kerran oli kääröstä pois otettu, vaikka olin ajatellut katsoa sitä hieman paremmalla ajalla.

   Alkutekstien aikana ("Tämän videokasetin julkinen...") ehdin hieman tutustua kotelon takakannessa olevaan pienoiseen esittelyyn, jossa kerrottiin juoni lyhyesti: Hakkeri on murtautunut Yhdysvaltojen ulkoministeriön UFO-tiedostoihin, ja hallitus alkaa ajaa häntä takaa. Hän saa kuitenkin ennen kiinnijäämistään toimitettua tiedostot ja varmuuskopionauhan Mulderille, joka alkaa etsiä totuutta tuodakseen sen esille ja saattaakseen valtion vastuuseen asioiden peittelystä. Tiedostojen tulkitseminen ei ole kuitenkaan niin helppoa, sillä ne on salattu toisen maailmansodan aikaisella navajo-salakielellä, jota osaa tulkita vain kourallinen ihmisiä maailmassa. Scullyn ystävä neuvoo tätä ottamaan yhteyttä Albertiin, vanhaan navajo-intiaaniin, joka osaa tulkita kieltä. Jäljet johtavat erämaahan, jonne on haudattu vanhaan junavaunuun salaisuuksia, joita hallitus on piilotellut jo vuosia. (Säästän teidät juonen yksityiskohtaisemmilta piirteiltä, jotta jäisi jotain iloa katsoakin elokuva. -kirj. huom.) 

   Elokuvan edetessä juoneen sotkeutuvat mm. Mulderin isä, joka on Foxin tietämättä tiennyt UFO-kansioista jo pitkään, eikä Scullynkään perhettä voida olla sotkematta mukaan. Moni X-Filesiä aktiivisesti seurannut löytää myös yhteyksiä aiemmin esitettyihin X-Files-jaksoihin (mm. Mulderin siskon Samanthan katoaminen).

   Kaiken kaikkiaan video on kaikille X-Files-fanaatikoille kannattava ostos, ja voin sitä varauksetta suositella myös muille scifistä kiinnostuneille. Videosta on tietääkseni liikkeellä myös vuokraversio, jonka saattaa hyvällä onnella löytää lähimmästä videovuokraamosta.

   Elokuva on siis koostettu Suomen TV:ssä näkemättömistä jaksoista, mutta on kuitenkin täysiverinen elokuva. Jokaisen videon mukana tulee pahvinen "Agenttikortti", joita neljä kerättyään ne voi lähettää Finnkinolle, joka lähettää vastineeksi "Secrets of The X-Files" -videon sekä yllätyspalkinnon.

   
Elokuvan nimi:  X-Files - Salaiset kansiot - Kansio 1: The unopened file
Kesto:          2 h 08 min
Suos. ikäraja:  K-12
Valmistusvuosi: 1995

Sarjan muut videot:
Kansio 2: Tooms (ilmestynyt)
Kansio 3: Abduction (ilmestyy syyskuussa)
Kansio 4: Colony (ilm. syyskuussa)
Kansio 5 (ilm. lokakuussa)
Kansio 6 (ilm. marraskuussa)

@endnode

@node TOIMI " Saku #20 - Sakun toimitus "

<============================================================================>
 @{b}Sakun toimitus@{ub}

<============================================================================>

                          Päätoimittaja: Esa Heikkinen

               Toimittaja: Janne Siren    Oikoluku: Anu Seilonen

            Kansi: Joni Vuorensyrjä       Musiikki: Tuomas Sandroos

                AmigaGuide-version toimittaja:  Jari Ristiranta

                       Amphibian kehitystyö: Tomi Jaskari


   Kaikki julkaistut artikkelit (ellei toisin mainita) ja Saku-lehdet ovat copyright © 1993-1996 Suomen Amiga-käyttäjät ry. Lehteä ei saa levittää voitollisesti. Sisällyttäminen maksullisiin ohjelmakirjastoihin vain yhdistyksen luvalla. Luet ja käytät oheista materiaalia täysin omalla vastuullasi.


 @{b}Minäkö avustajaksi?@{ub}

   Saku kaipaa apuasi, sillä lehteä on vaikea koota ilman artikkeleita. Jos sinulla on tuntemusta jostain  asiasta, jonka luulisit kiinnostavan muita, kirjoita siitä. Voitte myös lähetellä toimitukseen Amigaa koskevia kysymyksiä, joihin asiantuntijamme pyrkivät sitten vastailemaan. Julkaistusta materiaalista ei makseta palkkiota. 

   Lähettämäsi teksti oikoluetaan ja sitä mahdollisesti myös muokataan. Jos mukaan on liitetty copyright kieltäen muokkauksen, artikkelia ei voida julkaista. Emme pysty kehittämään lehteä ilman mahdollisuutta vaikuttaa sen ulkoasuun. Tekstien tulee olla toimituksessa muotoilemattomina (ilman tavutusta) viimeistään viikkoa ennen julkaisua.

   Jos et halua omaa nimeäsi julkaistavan toimitukseen lähettämäsi materiaalin ohella, muista mainita siitä erikseen.

Materiaalin saat varmimmin perille ottamalla yhteyttä päätoimittajaan:

Saku
c/o Esa Heikkinen
Vilhulantie 6 C 24
76850 Naarajärvi

BBS:  958 - 422 757 (klo 21-06)
NMT: 9400 - 677 055
Internet: oh4kju@sci.fi

@endnode

@node PÄÄKI " Saku #20 - AmigaGuide-toimittajan pääkirjoitus "

<============================================================================>
 @{b}AmigaGuide-toimittajan pääkirjoitus@{ub}
 @{i}Jari Ristiranta@{ui}
<============================================================================>

   Tervetuloa uuden Sakun pariin! Edellisen ilmestymisestä onkin vierähtänyt jo tovi, itseasiassa yli puoli vuotta. Amphibia-projekti venyi venymistään kunnes lopulta se jätettiin sivuun ja päätettiin jatkaa Sakun julkaisua vanhoissa tutuissa muodoissa. Ainoana suurempana muutoksena on tämän AmigaGuide-version toimittajan muutos. Uutena toimittajana toimin minä, Jari Ristiranta.

   Parisen viikkoa sitten päätoimittaja tarjosi tätä toimea SakuNetissä ja minä tartuin heti sarvesta härkää sekä näppäimistöstä Amigaa ja homma oli minun. Olen aina kasaillut innokkaasti AmigaGuide-tiedostoja ja muita vastaavia. Tulevaisuudessa kirjoittelen luultavasti myös artikkeleja lehteen.

   Hommaan ei siis ollut paljoa aikaa valmistautua. Siksipä tämä numero ei välttämättä ole ulkoasultaan niin toimiva ja hieno kuin mahdollista. Päätin heti edellisistä numeroista poiketen käyttää wordwrap -toimintoa jonka avulla artikkeleiden teksti ylettyy aina molemmille reunoille eri kokoisilla näytöillä. Otan erittäin mielelläni vastaan palautetta - sekä positiivista että negatiivista. Tiedän ettei mikään kompromissi voi tyydyttää kaikkia mutta teen parhaani.

   En aio tällä kertaa pidätellä teitä kauempaa. Muistakaa  että Saku tarvii juuri teidän panosta. Saku ei olisi Saku ilman lukijoiden artikkeleita!

Jari Ristiranta

e-mail: jari.ristiranta@kareltek.fi
   Puh: (05) 3724 145
   BBS: (05) 3724 145 - 22.30-07

@endnode

@node TEKNO " TecnoPlus Control Pad -peliohjain "

<============================================================================>
 @{b}TecnoPlus Control Pad -peliohjain@{ub}
 @{i}Leo Kortesalmi@{ui}
<============================================================================>
  
   Control Pad on erinomainen vaihtoehto joystickille. Joypad on parempi ainakin omasta mielestäni toimintapeleissä. Ohjain voi tuntua alussa vähän oudolta, jos on aikaisemmin pelannut joystickilla. TecnoPlus on tavallinen peliohjain, jossa ei ole CD32:n lisänäppäimiä. Ohjaimessa on kahdeksansuuntainen ristiohjain ja kolme tulitusnappia. Nappeihin voi laittaa pelaamista helpottavia toimintoja, joita pelin täytyy erikseen tukea. Ohjaimessa on myös automaattitulitus, jonka voi asettaa joko täysin automaattiseksi tai ampumaan vain pidettäessä nappia pohjassa. Control Pad on mukavan tuntuinen kädessäkin, koska se paksunee reunoja kohti. Johto on kaksimetrinen, mikä varmaan useimmille riittääkin.

   Ohjaimessa ei ole mikrokytkimiä, vaan ohjain tunnistaa käyttäjän painallukset yhdistämällä piirilevyn johtimet nappuloiden pohjaan kiinnitetyillä levyillä. Tämän ratkaisun etuna mikrokytkimiin verrattuna on äänettömyys. Haittana  ovat kontaktihäiriöt, joita voi ilmetä pitkäaikaisessa käytössä, mutta niiden välttämiseksi piirilevyn voi puhdistaa. Huonona puolena mainittakoon myös automaattitulituksen valintavivun sijoitus ohjaimen eteen, josta se on hankala kytkeä päälle kesken kiireisen pelin.

   Suosittelen TecnoPlus Control Padia kaikille joystickiin tympääntyneille ja halpaa ohjainta etsiville. Itselleni jäi ohjaimesta erittäin positiivinen kuva. 

Yhteensopivuus:
Kaikki Amigat
Commodore 64
Atari ST

Hinta: 129,-
Edustaja: Broadline Oy
Puhelin: (09) 8747 900

@endnode

@node BENCH " ProBench 3.0 "

<============================================================================>
 @{b}ProBench 3.0@{ub}
 @{i}Risto Mäki-Petäys@{ui}
<============================================================================>

   Tilasin muutama viikko sitten uuden version ProBench-WB-emulaatiosta. Kyseinen ohjelma on HRG-standardin näyttökorteille tarkoitettu ohjelmisto, jolla saa WB:n toimimaan kortin näytöillä ja mm. tukemaan yli 8-bittisiä näyttötiloja. Aiemmat versiot ohjelmistosta tukivat ainakin kolmea korttia: Merlin, Domino ja VisionA. ProBench 3.0:n esitteessä ei tosin mainittu muista korteista kuin Merlinistä mitään. Ohjelmistoa valmistaa ja jakelee Firma Hans Raaf - ProDev. Päivityksestä versiosta 1.x pyydetään 99 DM ja versiosta 2.x 69 DM. Hintoihin lisätään 20 DM postikuluja. Toimitus kesti tapauksessani kaksi viikkoa (faksasin tilauksen ja maksoin postiennakolla, hinnaksi tuli tasan 270 mk).

   Uuden version mukana tulee merkittävimpinä parannuksina edellisiin versioihin verrattuna mahdollisuus käyttää 16-bittisiä näyttöjä julkisina näyttöinä (eli minkä tahansa laillisia rutiineja käyttävän ohjelman näyttö voi olla 16-bittisessä tilassa, yht. 65536 väriä) ja CyberGraphX-tuki. Muina lisinä on myös runsas optimointi (näytönpäivitys nopeutunut entisestään), bugien korjaus (ennen useat ohjelmat eivät pitäneet näyttötilan vaihtajasta vaan kaatuivat; nykyään ainoastaan Protracker kaatuu vastaavassa tilanteessa), näyttökortin oman muistin laajempi hyödyntäminen, omien nimien asettaminen näyttötiloille ym. Satunnaisesti koneen käynnistyksessä ilmestyvä MagicWB:n mainos näkyi aiemmin mustana taustana ja valkeana välähdyksenä, kun taas nykyään se näkyy täydellisesti. Omituinen muutos järjestelmän kehityksessä on se, että versiossa 1.x oli mahdollista käyttää päällekkäisiä näyttöjä, mutta myöhemmissä versioissa en ole millään saanut sitä toimimaan. Haitta on kuitenkin melko vähäinen, ainoastaan muutamat ohjelmat kärsivät siitä, eikä näyttökortin näytön käyttö ole niissä muutenkaan välttämätöntä. Testilaitteistona on A4000/040, jossa itsessään on 20 Mt muistia, ja Merlin (Zorro-III), jossa on 4 Mt muistia.

   Asennus kävi erittäin helposti Commodoren installerilla, joka esitti helposti vastattavia kysymyksiä (varmisti mm. halutaanko tiedostot pistää juuri oletettuun hakemistoon ja poistetaanko vanhat turhat tiedostot). Onnistuin silti kaatamaan järjestelmän jo kahdesti. Ensimmäisellä kerralla kesti aika pitkään, ennen kuin ymmärsin syyn, ja sillä aikaa ehdin jo asentaa järjestelmän uusiksikin vailla tulosta. ModePro (ohjelma, jolla asetetaan näyttökortin näyttötilat) haluaa näytön asetettavan julkiseksi (käy yhdellä napinpainalluksella) säädön jälkeen. Tämä unohtui kerran, ja käynnistettäessä WB yritti avata näyttöä näyttötilaan, jota ei ollut olemassa, joten käynnistys tyssäsi WBStartupin kohdalla. Ongelman sai korjattua käynnistämällä kone ilman startup-sequencea ja asettamalla näyttötilaksi joku toinen tila. Asennusohjelmisto on tosin saksankielinen, mutta vaikka en ole ikinä opiskellut saksaa tai ollut juurikaan sen kanssa tekemisissä, ei asennuksessa syntynyt ongelmia, sillä merkittävät sanat olivat lähellä englannin kielen vastineita. Lisäksi huomasin eräässä vaiheessa asennuksen jälkeen, ettei MUI:n asetusohjelma toiminut WB:stä käsin (en ole varma, johtuiko se uudesta ProBenchistä), mutta asia korjaantui hankkiessani version 3.3 tilalle 3.6:n.

   Testattuna CyberGraphX-ohjelmistona oli ADPro 2.5, ImageFX 2.6 ja CyberTVPlayer. Kaikki toimivat kiitettävästi CyberGraphX-näytöllä, ja päivitys on melko nopeata. Edellisten ohjelmien tuessa ei ilmennyt merkittäviä ongelmia. Joskus tosin ikkunan piirto saattaa jumiutua 16-bittisiä näyttöjä käytettäessä. 16-bittisessä näytössä ei ole palettia, vaan ilmeisesti palettia muutettaessa näyttökortti kääntää 24-bittisinä arvoina annetut värit suoraan näytölle. Tästä johtuen 16-bittistä WB-näyttöä käytettäessä MCP:n screen dimmer (näytönsäästäjä, joka pimentää näyttöä) pimentää 16-bittisen näytön ollessa päällimmäisenä vain joitain kohtia (tässä tapauksessa mm. TinyMeterin numerot ja TolleUhrin ikkunan), ja konetta käynnistettäessä ilmestyvä MagicWB-mainos näkyy vain satunnaisesti.

   Jotkut harvat ohjelmat eivät huonon suunnittelun takia suostu toimimaan ollenkaan edes näyttökortin planar-emulaatio-näytöillä. Tällaisia ohjelmia ovat esim. Protrackerin kaikki versiot sekä jotkut demot ja pelit. Kyseisistä ohjelmista seuraa enemmän tietoa artikkelin lopussa olevassa listassa. Kokeilin myös muutamia erillisiä PD-CyberGraphX-ohjelmia (mm. CyberAVIPlayer), joista osa kaatoi tai jumiutti koneen, syytä en tiedä. ShapeShifter toimii muuten hyvin, mutta 15-bittiset tilat ovat TODELLA hitaita, ja hiiren osoitin jättää silloin tällöin jälkiä ruudulle. Vika on kuitenkin ShapeShifterin ajureissa, sillä sama vika tulee myös CyberGFX-ajureilla ja myös CyberVision64:llä.

   Järjestelmän mukana tulee myös ajurit lukuisille kuvankäsittelyohjelmille (mm. ImageFX, ADPro, Photogenics, ImageMaster, Real 3D2, Cinema, Reflections sekä DCTV-kirjastot), joilla saa ainakin näytettyä kuvan erillisellä Merlin-näytöllä (mm. 24-bittinen näyttö on HYVIN nopeata, koska ohjelma ei joudu karsimaan värejä kuvasta) sekä ladattua ja säilöttyä kuvia XPGI-formaatissa. ProBench 2.0:n mukana toimitettiin myös TV-Paint, melko laajatoimintoinen kuvankäsittely- ja piirto-ohjelma ja demoversio Panther Paintista, joka on hiottu, näyttökorttituellinen DPaint-klooni. Mukana tulee myös pienoinen developer-paketti, joka sisältää C-kielisiä sorsia sekä dokumentaation HRG-kirjastojen käyttöön. Ohjelmat on dokumentoitu jälleen saksaksi, mutta dokumentaatiota ei juurikaan tarvitse, sillä ohjelmat ovat melko yksinkertaisia ja lähinnä piirtelevät kuvioita näytölle. Pakettiin kuuluu myös ProView (näyttää IFF-, JPEG- ja GIF-formaatissa olevia kuvia), ShowXPGI (näyttää XPGI-formaatissa olevia kuvia), UniDisplay (näyttää useita eri kuvaformaatteja ja voi valita suoraan näyttötilan tai piirtää kuvan WB-näytölle) ja MerlinMPEG. Näistä ohjelmista ei kuitenkaan tullut uudempia versiota ProBench 3.0:n mukana.

   Merlinissäni on lisäksi ulkoinen digitoijamoduuli, X-Calibur. Moduuli toimi aiemmin kiitettävästi ja odotin sen ohjelmistoihin päivitystä uuden ProBenchin osana, mutta siitä ei edes mainittu mitään. Lisäksi huomasin, että X-Caliburin digitointiohjelma, ProDig, kaatuu uudemman ProBenchin alaisena (syytä en ole vielä selvittänyt; guru on 80000003, address error). Kokeilin asentaa uudestaan vanhan ProBenchin väliaikaisesti, mutta ProDig ei suostunut vieläkään toimimaan. Vika saattaa olla tosin muuallakin, sillä ProDig käytti SnoopDosin mukaan testin aikana samoja vanhoja kirjastoja. Digitointi onnistuu myös ImageFX:n ajurilla, joskaan siinä ei ole kaikkia ProDigin toimintoja. Harmittavin puute on VCR-toiminto, jolloin videonauhalta digitoitaessa kuva on melko epävakaa. ADPron ajurilla pystyy asettamaan VCR-toiminnon päälle, mutta se kaatui ensimmäisellä kokeilukerralla. Aiemmalla ProBenchillä koko ajuri ei suostunut jostain syystä edes käynnistymään. Kirjoitin ongelman johdosta M. Jantzille emailia, mutten saanut vielä paluupostia. Kuulemani perusteella Firma H. Raafista vastataan asiallisesti kaikkiin kyselyihin.

   Ohjelmia, jotka on testattu näyttökortin näytöllä ja todettu toimiviksi tai saa toimimaan tietyillä asetuksilla: (sulkeissa olevat toimivat osittain puutteellisesti)

- ADPro
- AmiQWK
- AmiWin
- AWeb
- ChaosPro
- CyberTVPlayer
- Directory Opus
- Dominator
- EDS
- FMSynth
- ImageFX (toimii julkisella näytöllä tai CyberGraphX-tilassa)
- Imagine (objektit jättävät jälkiä, päivitys kuitenkin nopeutui merkittävästi)
- IBrowse
- Lightwave 3.5 ja 4.0 (toimivat melkein kokonaan, paletti ja render feedback temppuilevat, koska käyttävät copperia hyväkseen)
- Megaball AGA
- MultiFax
- MultiView
- MusicLine-editor
- NComm (ruudunpäivitys nopeutui merkittävästi!)
- OctaMED 6.x
- OctaMED SoundStudio
- Offline Orbit
- PC-Task (pointteri näkyy kursorina, AGA:aa tosin ei näkynyt koko kursoria)
- Personal Paint
- PolyWog
- Power Packer
- PPShow (sotkee joitakin kuvia)
- Pro-Wizard
- Professional Draw
- Real3D 1.4 (wireframe render ei toimi, valikko näkyy taustan päällä)
- Real3D 2
- Samplitude
- Scala MM300 (editin valikko näkyy taustan päällä)
- ShapeShifter
- SoundEffect
- SurfacePlot
- Symphonie
- Term
- WaveWriter pro

   Tämän lisäksi kaikki MUI-sovellukset ja useimmat järjestelmärutiineja käyttävät ohjelmat ovat osoittautuneet toimiviksi Merlin-näyttöjen alaisuudessa. Multi-commodityt MCP ja Yak eivät nekään aiheuta mitään sekoiluja. (Joitain toimintoja tosin ei pysty hyödyntämään 16-bittisillä näytöillä.) Erityisesti MUI-sovellukset nopeutuivat merkittävästi, eikä tahmausta esiinny vaikka käyttäisi jokaisena taustana bitmapia ja päivittyvää ikkunansiirtoa 16-bittisellä näytöllä.

   Ohjelmia, joita on yritetty saada toimimaan näyttökortin näytöllä mutta eivät millään suostuneet toimimaan tyydyttävästi:

- A64 (kaataa koneen ajettaessa)
- Algomusic (jostain syystä kääntää näytön vihertävästi, ilmeisesti kääntää sync on greenin päälle)
- Bars&pipes Professional (kaatuu yritettäessä pakottaa toiselle näytölle)
- CEd (teksti näkyy suorakulmioina)
- Deluxe Paint (ei mitkään versiot)
- Lightwaven Modeler (ei toimi tyydyttävästi, objektin pisteet eivät näy, lisäksi ohjelma kaatuilee)
- MagiC64
- OctaMED 1.x-5.x (vanhemmat versiot käyttävät mm. spritejä ja copperia)
- Protracker (jumiuttaa koneen, jos SProdbase (mode promote) on edes käytössä)
- Stonetracker (kaatuu välittömästi)
- ZX-Spectrum (jumiuttaa koneen ajettaessa)

   Listaan ei sisälly ohjelmia, jotka eivät toimineet kunnollisesti edes IPrefsin Scandoublerin ollessa käynnissä (eli normaaleissa AGA-koneissa).

Valmistaja ilmoittaa myös seuraavien ohjelmien toimivan CyberGFX-emulaatiossa:

Photogenics, ImageFX, ADPro, ShapeShifter, TVPaint V2/3, TurboPrint 4.1, LightWave, XI-Paint, PhotoWorX, PageStream, CyberTVPlayer, AmiPeg, CyberWindow, CybrShow, CyberView, Gloom Deluxe, Nemac-IV, VlabTV, CyberPatience, Cyber WBPattern.

- Risto Mäki-Petäys (bascad@zumzum.tky.hut.fi)

Lisätietoja:

Snailmail:
 Firma Hans Raaf - ProDev
 Erlenbitze 13
 D-53819 Neunkirchen-Seelscheid
 Germany

Email: m.jantz@public.ndh.com
Tel: (0 22 47) 912570
Fax: (0 22 47) 912571

@endnode

@node STREK " Saku Trek "

<============================================================================>
 @{b}Saku Trek@{ub}
 @{i}Anu Seilonen@{ui}
<============================================================================>

 @{b}30 vuotta Star Trekiä@{ub}

   Star Trekin ensimmäinen jakso lähetettiin Yhdysvalloissa 8.9.1996. Tänään, yli 30 vuotta myöhemmin, Star Trek elää ja voi hyvin. "Klassisen" Star Trekin ja animoidun Star Trekin lisäksi myös The Next Generation (Uusi sukupolvi) on saatu päätökseen. Kaksi sarjaa, Deep Space Nine ja Voyager, jatkuu edelleen. Syntymäpäiviä juhlistamaan valmistui viime vuonna myös kahdeksas Star Trek -elokuva.

   Suomalaiset Star Trekin kannattajat ovat aina olleet ja ovat edelleenkin lapsipuolen asemassa. Sarjan historia Suomessa on kovin lyhyt. TV2 esitti alkuperäissarjaa nimellä "Avaruusmatka" vuodesta 1974, entinen Kolmostelevisio uusi sarjan vuosina 1987-89 ja esitti lisäksi The Next Generationia kolmannen kauden loppuun asti vuosina 1990-92. Nykyinen PTV4 nappasi vuonna 1993 Star Trekin esitysoikeudet Suomessa ja esitti loput TNG:n jaksot, viimeisen syyskuussa 1996.

   Puolen vuoden vetkuttelun jälkeen Deep Space Nine alkanee PTV4:llä maaliskuun 3. päivänä. (Sarjaa on päässyt katsomaan myös maksullisella TV1000-kaapelikanavalla.) Valitettavasti vain kaapelin omistavat pääsevät ilosta osalliseksi, PTV4 kun on toistaiseksi vain kaapelikanava. Olettaisin kuitenkin sarjan jatkuvan uudella neloskanavalla, joksi PTV4 "sulautuu" tämän vuoden lopussa. (Deep Space Ninesta voit lukea lisää Sakusta #15.)


 @{b}Star Trek: First Contact@{ub}

   "The Borg are back and there's gonna be trouble, hey na hey na..."

                             @{" Kuva " system "sakuview kuvat/borg.jpg >nil:"}

   Viime vuonna valmistuneessa ja Yhdysvalloissa 22. marraskuuta 1996 ensi-iltansa saaneessa kahdeksannessa Star Trek -elokuvassa, Star Trek: First Contactissa, ei ole mukana yhtään alkuperäismiehistön jäsentä, joten se on ensimmäinen pelkästään Uuden sukupolven voimin tehty elokuva. Soihtuhan tavallaan siirrettiin uudelle sukupolvelle kuljetettavaksi edellisessä elokuvassa (Generations, 1994).

   Mukana ovat kaikki tutut (Picard, Riker, Data, Troi, LaForge, Worf, Dr. Crusher, Barclay) ja muutamia muita nimekkäitä ja tuttujakin näyttelijöitä on remmissä: Alice Krige, Ethan Phillips (Voyagerin Neelix), Robert Picardo (Voyagerin holotohtori "Doc Zimmerman"), James Cromwell (Oscar-ehdokas elokuvasta "Babe"), Jack Shearer, Neal McDonough, Alfre Woodard ja Patti Yasutake (sairaanhoitaja Ogawa TNG:sta ja Generationsista). Elokuvan on ohjannut komentaja Rikerina paremmin tunnettu Jonathan Frakes. First Contactin Star Trek -elokuville kohtalaisen mojova 45 miljoonan dollarin budjetti näkyy myös teknisessä laadussa ja tasokkaissa erikoistehosteissa. Borgeista on tehty entistäkin enemmän Alienin kaltaisia.

   (VAROITUS! Mikäli et halua tietää elokuvan juonta etukäteen, jätä kaksi seuraavaa kappaletta lukematta!)

   Borgit ovat palanneet. Nämä kyberorganismit ovat jälleen päättäneet valloittaa Maan ja sulauttaa ihmiset kollektiiviinsa. Puolueettomalle alueelle partioimaan lähetetty Enterprise-E rikkoo Picardin käskystä määräyksiä tilanteen näyttäessä Federaation kannalta toivottomalta ja yrittää estää borgien aikeet. Tämä onnistuukin osittain, mutta Enterprise matkaa borgien perässä ajassa taaksepäin kolmannen maailmansodan jälkeisiin päiviin vuoteen 2063 (sarjan "Space: Above and Beyond" katsojat löytänevät vuosiluvusta jotain tuttua), ennen kuin tiedemies Zefram Cochranen (James Cromwell), tulevaisuudessa poimuajon keksijän, ratkaisevan lennon pitäisi onnistua ja ihmiskunnan saada ensikontakti ja alustaa rauhanomaiset suhteet avaruuden muukalaisiin.

   Mikäli borgit onnistuvat estämään lennon, ihmiskunta ei koskaan pääse luomaan tuota ensikontaktia (tästä tulee myös elokuvan nimi: First Contact) ja borgeilla on helppo tehtävä valloittaa tulevaisuuden Maa. Ihmiskunnan 400 vuoden historian lisäksi vaa'assa painavat myös kapteeni Picardin henkilökohtaiset tunteet borgeja kohtaan (ks. TNG:n jaksot "The Best of Both Worlds" I + II). Tarkemmat juonenkäänteet jätettäköön kertomatta mahdollisten katsojien iloksi.

   Elokuvan Suomen ensi-ilta on ollut tammikuun alussa. Trekkereille elokuva on todella välttämätön katsomiskokemus, sillä kyseessä on kenties paras Star Trek -elokuva. Lipputuloinakin elokuva keräsi Yhdysvalloissa vuoden 1996 loppuun mennessä liki 90 miljoonaa dollaria, mikä on todella hyvin Trek-elokuvalle. Mainittakoon, että ainoastaan The Voyage Home (Star Trek IV) on tienannut enemmän; se keräsi teattereissa kokonaisuudessaan n. 110 miljoonaa dollaria. First Contact tosin pyörii teattereissa vieläkin, joten todennäköisesti se ohittaa TVH:n lipputulot jossain vaiheessa.

   Joka tapauksessa elokuva kannattaa ehdottomasti käydä katsomassa, olit sitten trekkeri tai muuten vain scifin ystävä. Elokuva toimii sellaisenaankin, joten välttämätöntä ei Star Trekin maailman tai TNG:n tunteminen ole, joskin se tuo lisäulottuvuuksia elokuvaan.

   Menkää ihmeessä katsomaan.

@endnode

@node POSTI " Sakun PULLEA postipalsta "

<============================================================================>
 @{b}Sakun PULLEA postipalsta@{ub}
 Kirjeitä toimitukselle
<============================================================================>

 @{"               Amigalla nettiin               " link POST1}  Ormod

 @{"                 Lukijapostia                 " link POST2}  Petri Keckman

 @{"               Janne Sirenistä                " link POST3}  Sami Klemola

 @{"             Tuomas Sandroosille              " link POST4}  Sami Klemola

 @{"                   Com 2001                   " link POST5}  Anu Seilonen

 ---

 Saku pyrkii asiantuntijoiden avulla selvittämään ongelmasi ja vastaamaan palautteeseesi Posti-palstan kautta. Voit lähetellä mielipiteitä ja kysymyksiäsi seuraavaan osoitteeseen postitse. Koordinaattorit voivat myös välittää saamaansa palautetta lehteen.

Saku
c/o Esa Heikkinen
Vilhulantie 6 A 6
76850 Naarajärvi

BBS: (015) 422 757 (klo 21-06)
NMT: 0400-677 055
Internet: oh4kju@sci.fi

@endnode

@node ORGAN " Sakun organisaatio "

<============================================================================>
 @{b}Suomen Amiga-käyttäjät ry.@{ub}

<============================================================================>

   Suomen Amiga-käyttäjät ry:n perustamiskirja allekirjoitettiin syyskuussa 1994 ja toimitettiin oikeusministeriöön. Rekisteröintiä odoteltaessa yhdistys aloittaa toimintansa mm. keräämällä jäsenmaksuja. Jäsenmaksun (60 markkaa vuodeksi 1996) voi maksaa yhdistyksen tilille (muista liittää mukaan nimesi ja yhteystietosi) ja se sisältää äänioikeuden yhdistyksen kokouksissa. Saku-lehden toimitus postitse kotiin jäsenvuoden ajan maksaa toiset 60 markkaa yhdistyksen vuoden 1995 vuosikokouksen päätöksellä.

Pankkitili: Merita Vantaa-Koivukylä 150630-100355


 @{b}Suomen Amiga-käyttäjät Internetissä@{ub}

   Suomen Amiga-käyttäjät ry:n toimintaan pääsee tutustumaan myös Internetin välityksellä. Suurimmalla osalla Sakun aktiivijäsenistä on Internet-osoite, jonne heille voi lähettää postia. Nämä osoitteet löytyvät henkilötietosivuilta Vyöhykejaosta. Yhdistyksellä on myös kotisivuja Internetissä: http://www.helsinki.fi/~jaskari/ak.html ja http://www.helsinki.fi/~hklaukka/saku.html.


 @{b}Vyöhykejako@{ub}

   Suomen Amiga-käyttäjät ry:n tukipalvelu on jaettu neljään vyöhykkeeseen. Kullakin vyöhykkeellä on oma koordinaattorinsa, useita vastuuhenkilöitä sekä yksi tai useampi tukipurkki palvelemassa alueen Amiga-käyttäjiä. Lähettäkää Saku-tilaukset (tilauksiin aina mukaan tiedot siitä mitä haluat, sopiva määrä levykkeitä ja palautuskuori riittävällä postimerkillä varustettuna) ja muu posti koordinaattoreille, ellei lehdessä toisin mainita. Ellet toisin erikseen pyydä, koordinaattoreille tai toimitukseen lähettämäsi kirje voidaan julkaista lehdessä.

 @{" « Etelä: Ahvenanmaan maakunta, Uudenmaan ja Kymen läänit » " link ETELÄ}

 @{"     « Itä: Keski-Suomen, Kuopion ja Mikkelin läänit »      " link ITÄ}

 @{"   « Pohjoinen: Lapin, Oulun ja Pohjois-Karjalan läänit »   " link POHJO}

 @{"    « Länsi: Hämeen, Vaasan sekä Turun ja Porin läänit »    " link LÄNSI}


 @{b}Koordinaattorit@{ub}

 Veli-Matti Vuorensyrjä, Esa Heikkinen,  Janne  Kiiskilä,  Joose Vettenranta.



@endnode

@node ETELÄ

 @{b}Tukipurkit@{ub}

The Bermuda Triangle (2:221/11.0@fidonet)
Ville Valpasvuo
(914) 434 695, 24h

Giga-Box (2:220/222@fidonet, 22:468/620@globalnet, 170:10/100@giganet)
Kimmo Mustonen 
(90) 875 2828
HST DS V.32bis, 24h

JPnet
Janne Pikkarainen
(90) 855 2249
V.32bis, 24h


@{b}Vastuuhenkilöt@{ub}

Janne Siren
Oravamäentie 2 F 17
02700 Kauniainen

BBS: (90) 505 4201
GSM: 950-522-3690
Internet: siren@mikrobitti.fi

Tomi Jaskari

Internet: tomi.jaskari@helsinki.fi

Yhdistyksen puheenjohtaja

Veli-Matti Vuorensyrjä
Rautkalliontie 7 F 72
01360 Vantaa

Puhelin: (90) 874 3554
Internet: wedge@sci.fi

Koordinaattori, yhdistyksen sihteeri

@endnode

@node ITÄ

 @{b}Tukipurkit@{ub}

AmigaZone BBS (65:10/1.0@sakunet)
Esa Heikkinen
(958) 422 757
Auki: 21-06

MegaByte BB/OS.dlg (2:225/20.0@fidonet, 65:11/1.0@sakunet)
Teppo Peurakumpu
(941) 612 950
Auki: 24h

 @{b}Vastuuhenkilöt@{ub}

Esa Heikkinen
Vilhulantie 6 C 24
76850 Naarajärvi

BBS:  958 - 422 757 (klo 21-06)
NMT: 9400 - 677 055
Internet: oh4kju@sci.fi

Koordinaattori, Saku-lehden päätoimittaja

@endnode

@node POHJO

 @{b}Tukipurkit@{ub}

Hard Disk Cafe
(960) 346 555
V.34, V.FC, 24h
(960) 316 456
V.34, V.FC, 24h

 @{b}Vastuuhenkilöt@{ub}

Janne Kiiskilä
Yliopistokatu 42 B 316
90570 Oulu

Puhelin: (981) 556 1773

Internet: jannek@stekt.oulu.fi, jannek@rieska.oulu.fi, jannek@phoenix.oulu.fi

Koordinaattori

@endnode

@node LÄNSI

 @{b}Tukipurkit@{ub}

Amiga Nightline BBS                     The New Age BBBS
Mikko Sepponen                          Petri Bifelt & Sami Jaatinen
(964) 434 2424                          (921) 2365010
V.32bis                                 V.FC, 24h
Auki: 22-07


Stafia BBS
(922) 52 884
V.32bis, 24h

 @{b}Vastuuhenkilöt@{ub}

Joose Vettenranta
Tuomitie 6
19700 Sysmä

Internet: joose@kontu.bbs.fi
Fidonet: 2:221/103.0  Globalnet: 22:468/200.0

Koordinaattori

@endnode

@node TULOS " Tulossa "

<============================================================================>
 @{b}Tulossa@{ub}
 Mitä ensi numerossa?
<============================================================================>

                   Seuraava Saku ilmestyy 1. huhtikuuta

   Koska Sakun ilmestymisessä oli nyt pitkä paussi, voi olla ettei juttuja tule samaa tahtia kuin ennen, koska jotkut lukijamme voivat kuvitella Sakun lopettaneen. Siksi hieman tavallista pidempi tauko jotta tieto ehtisi levitä ja artikkeleita tulla tarpeeksi seuraavaa numeroa varten. Joten kirjoitelkaapa!

@endnode

@node ESAHE " Päätoimittajan pääkirjoitus "

<============================================================================>
 @{b}Päätoimittajan pääkirjoitus@{ub}
 @{i}Esa Heikkinen@{ui}
<============================================================================>

   Viime kuukaudet ovat olleet odotuksen ja epätietoisuuden aikaa Sakun lukijoille. Uutta levyke-Sakua ei ole kuulunut mihinkään määräaikoihin mennessä. Monella on varmasti mennyt luottamus koko hanketta kohtaan.

   Saku #20 piti alunperin julkaista uudessa Amphibia-muodossa. Niinpä levyke-Sakua #20 ei kasattu enää lainkaan, ja siirtymävaiheen aiheuttama viive piti alunperin olla parin viikon luokkaa. Viive kuitenkin venyi venymistään, vaikka Amphibian kehitys eteni huhujen mukaan koko ajan. Viimein oli kulunut niin kauan aikaa, että Sakunetissä käytyjen keskustelujen pohjalta päätimme siirtyä takaisin vanhaan lehtikoodiin - ainakin siksi aikaa, kunnes Amphibia-projektista valmistuu jotakin näkyvää. Ainoa julkaistu muoto Sakun numerosta 20 on ollut tähän mennessä WWW-sivuilla luettavissa ollut HTML-lehti. Varmaankaan kovin moni lukija ei Internetiin pääse, joten tämä levykeversio on varmasti odotettu.

   Syksy toi muutoksia myös tänne päätoimittajan kotipuoleen, sillä 25. elokuuta kello 18.03 syntyi perheeseemme pienokainen, 3,375 kg painava ja 49,5 cm pituinen poikavauva, joka kastettiin 27.10.96 Niko Juhani Kristian Heikkiseksi. Isäksi muuttuminen kaiken kiireen keskellä panee välillä miettimään tulevaa vastuuta ja sitä, miten kaikesta oikein selviää tulevaisuudessa. Kokemusta lastenhoidosta ei pahemmin ole, joten nämä asiat joutuu kaikki opettelemaan vähitellen. Onneksi puoliso on kokenut lastenhoitaja ja kasvattaja ammattinsa puolesta, joten ei tässä tarvitse hätää kärsiä, vaikka itse on tällä alalla vielä ihan tumpelo. Ja vähitellen sitä oppii kaikenlaista... Ääntä tämän ikäisistä vauvoista tosin lähtee enemmän kuin tarpeeksi, välillä tuntuu että kohta lentää veret korvista, kun desibelit nousevat lentoaseman tasolle.. :)

   Nykyään isän on mahdollista päästä synnytykseen mukaan, ja suosittelenkin tätä lämpimästi, mikäli jollakulla on perheenlisäystä tulossa. Synnytyksessä mukanaolosta puhutaan kyllä kaikenlaista, "se on niin hirveää, ettei sitä kestä tajuissaan katsella" jne., mutta käytännössä isän tehtävänä on tukea äitiä kovien ponnistelujen aikana ja auttaa jaksamaan loppuun. Tukea todella tarvittiinkin Nikon tapauksessa, sillä synnytys ei ollut niitä helpoimpia. Koko viikonloppu meni salilla, eikä synnytys meinannut lähteä alkuun sitten millään. Viimein synnytys käynnistettiin, minkä jälkeen kului 12 pitkää tuntia itse syntymään. Uusi elämä on aina kuin ihme ja mielenkiintoinen seurata sivusta - varsinkin, kun huomaa vauvassa samoja piirteitä kuin vanhoissa, omissa mustavalkoisissa vauvakuvissaan reilun 26 vuoden takaa.

   Tällä hetkellä Niko on kohta 5 kuukautta vanha ja opettelee parhaillaan kovasti konttaamista. Homman idea näyttäisi olevan päässä selvä ja asentokin on ok, mutta kun voimat eivät vielä riitä eteenpäin pyrkimiseen. Sekös kiukuttaa monesti, kun haluttaisi niin kovasti päästä liikkeelle. Ehkäpä seuraavan Sakun pääkirjoituksta kirjoittaessani täällä on kissan lisäksi yksi uusi nelivetoperiaattella liikkuva, ja pitää alkaa hiljalleen evakuoida videot ja muut alhaalla olevat laitteet jonnekin turvaan...

Esa Heikkinen

@endnode

@node JASKA " Yhdistyksen puheenjohtajan pääkirjoitus "

<============================================================================>
 @{b}Saatesanat vihdoinkin ilmestyvälle levyke-Sakulle #20@{ub}
 @{i}Tomi Jaskari@{ui}
<============================================================================>

Ihan oikeasti hei ja menestystä vuodelle 1997


   On kulunut pitkä tovi siitä, kun Saku ilmestyi levykkeellä, se oli kai joskus viime vuonna. Lupasin silloin toimittaa seuraavan Sakun hypertekstimuodossa ja periaatteessa niin teinkin. Julkaisu tapahtui kuitenkin vain verkossa, siinä, missä on muotia olla eli ilmoittaa firmansa osoitteeksi www.firma.eu.

   Pyydän tässä anteeksi sitä, että lupasin enemmän kuin pystyin ajallaan toimittamaan. En kuitenkaan aio nöyristellä teidän lukijoiden edessä, vaan tämä on vain ikävä toteamus. Olen saanut omakseni tyttöystävän, joka ei suostu jäämään koneelle toiseksi, vaikka onkin mestariluokan MegaBallisti.

   Nyt täytyy kyllä lopetella kirjoittaminen, koskapa sain yhteyden AmigaZoneen ja päivemmällä pitäisi ohjelmoida Turbo C:llä PC-ohjelmaa, jonka tekemisestä saan palkkaa 50 markkaa tunti. Kivaa, vaikka en saakaan kaikkea puhtaana käteen, vaan osan nappaa verokarhu! Kirjoittelen taas Sakulle uutta koodia kunhan kerkiän...

Tomi Jaskari Kivikossa aikaisin maanantaiaamuna 13.1.1997

@endnode

@node JÄSEN " Jäsenjurinaa "

<============================================================================>
 @{b}Jäsenjurinaa@{ub}
 @{i}Veli-Matti Vuorensyrjä@{ui}
<============================================================================>

   Vuoden 1996 lopussa jäseniä oli kaikenkaikkiaan 65. Kiitos heille jäsenyydestä, ja toivottavasti saamme heidät kaikki jäseniksi myös ensi vuonna. Ei myöskään olisi pahitteeksi, että saisimme uusia jäseniä. Myös artikkelien kirjoittajia kaivattaisiin lisää, sillä ilman heitä ja heidän kirjoittamiaan juttuja ei myöskään olisi koko Saku-lehteä! Ehkä pieni palkkio voisi houkutella kirjoittajia lisää? Ehkä voisimme palkita jokaisen Saku-lehden parhaan tahi parhaimmat artikkelit vaikka 50 markalla, ja ehkä myös vuoden paras artikkeli voitaisiin yleisö- tai jäsenäänestyksellä valita ja palkita esim. 200-300 markalla?

   Sakun kotiinkannossa voisi mielestäni myös sen hintaa tarkistaa hiukan alaspäin. Kun nykyinen 60 mk/vuosi päätettiin, laskentaperusteissa oli ilmeisesti kohtalaisen suuri levykkeen hinta. Nyt käytettävissä olisi 2 mk/kpl-hintaisia levykkeitä, joten kotiinkannon hinta voitaisiin pudottaa esim. 40 mk/vuosi-hintaiseksi.

   Toivotan kaikille Sakulaisille ja jäsenille hyvää joulua ja uutta vuotta, sekä onnea ja menestystä vuonna 1997!

Sihteeri: Veli-Matti Vuorensyrjä

@endnode

@node POST1

<============================================================================>
 @{b}Amigalla nettiin@{ub}
 @{i}Ormod@{ui}
<============================================================================>

   "Ja mitä siihen Internet-käyttöön tulee, niin mitä webbailua se on ilman Netscape-plugineja? Sanokoot ihmiset mitä tahansa Lynxistä ja Mosaicista, mutta verkossa on kohtapuoliin suhteellisen tylsää ilman java-tulkkia, Shockwave-laajennusta, Reel-audio-laajennusta, blokittaisten giffien tukea tai Microsoft-Exploreriin tulevaa Active-X-tukea. Kyllähän tietoa ja tavaraa löytyy perinteisestikin toteutetuilla WWW-sivuilla, mutta viihde ja ne todelliset killer-sovellukset tehdään jollain muulla kuin perus-HTML-kielellä. Ja missä silloin on Amiga?"

Näin kirjoitti Heimo Laukkanen Posti-palstalle Sakuun #19.

   No enpä tiedä, tuleeko verkossa olemaan tylsää ilman Java-tulkkia, mutta vaikka tulisikin, niin mitä sillä on Amigistinkin kannalta väliä? Amigallekin on tulossa Javaan pystyvä WWW-selain nimelta p'jami. Lisätietoja siitä saat seuraavalta sivulta: http://www.sss.co.uk/~nt/hotjava.html
 
   Tietenkin myös muut selaimet ryhtyvät varmaan kohtapuoliin tukemaan Javaa. Amigalla tuskin kukaan enää surffaa Amosaicilla tai Lynxilla. A500-käyttäjätkin ovat jo varmaan siirtyneet AWebiin, jossa ainakin mainittiin tuleviin parannuksiin Java-tulkki. Voi kyllä olla, ettei Amigalle saa tätä Active-X-tukea, mutta luulisin kyllä, että nuo blokittaiset giffit joku koodaaja räveltää Amigallekin. Muutenkin Amiga on mielestäni suhteellisen hyvä kone Internet-käyttöön.

- Ormod 
email: ormod@sci.fi

@endnode

@node POST2

<============================================================================>
 @{b}Lukijapostia@{ub}
 @{i}Petri Keckman@{ui}
<============================================================================>

   En halua mitenkään poistaa päätoimittajamme Esa Heikkisen - enkä kenenkään muunkaan - oikeutta hehkuttaa pääkirjoituksessaan Sakun uudesta Amphibia-projektin valmistumisesta, mutta haluan ehdottomasti osallistua siihen lukijana Posti-palstalla.

   Mikäli meillä Sakulaisilla on ollut hyvä tuuri, luemme tätä tekstiä nyt siis Amphibia HTML-selaimella. Jos yhä luemme tätä levyke- tai guide-muotoisena, niin Buu! Buu! Saku-raukka on auttamattomasti myöhästymässä junasta ja jäämässä asemalle. Uskon, ettei näin ole käynnyt. (Niinpä - toim.huom.)


 @{b}Turhaa myöhästynyttä valitusta@{ub}

   Sakun lukijaohjelma alkoi tuntua tylsältä (kaikkeen kyllästyy ja vaihtelu virkistää - totes yks flikka, kun...), eikä se ole kovin käteväkään. Pahana puutteena oli mielestäni se, ettei sivuja voinut vierittää portaattomasti. Itse asiassa latasin joskus tekstit suosikkitekstinkäsittelijääni GoldEDiin ja luin ne sieltä. Ja kuten peleistä tiedämme, voi Amigan ruudulla sotkea kuvia, ääniä, spritejä ja bobeja mielin määrin. Siinä voisi tapahtua vaikka mitä. Missä oli värikkyyys ja räiskivyys? Amiga olisi ansainnut ulkonäöltään vieläkin kivemman lehden.


 @{b}Turhaako toiveikkuutta@{ub}

   Mutta jos näyttöpäätteissämme loistaa painotuore Saku #20 uudessa uljaassa lukijaohjelmassaan, niin bravo! Bravo! Taputuksia! Kohinaa! Suosionosituksia! Nouskaamme hetkeksi seisomaan ja kunnioittakaamme tätä pientä uudistusta, jonka koko Sakun alullepannut puheenjohtajamme Tomi Jaskari on enimmäkseen saanut aikaiseksi.

   Ulkoasu vaikuttaa automaattisesti koko lehden juttujen kiinnostavuuteen. Hyvänä esimerkkinä tästä on Suomessa ilmestyvä toinen tuore Amiga-levykejulkaisu: Finami, jonka toista numeroa katselin. Vaikka jutut olivat lyhykäisiä ja vähän vaatimattomia, niin sitä oli silti kivaa lukea. Värejä ja taustoja riitti. Sinänsä sekin kyllä vaikutti olleen "Saku-kulttuurin" perillinen, ja sen tekijät olivat omaksuneet paljon Sakusta.


 @{b}Hengen luontia@{ub}

   PC-koneitten maailmassa ja maassa, jossa Amigan edustus ja tuki on heikohkoa, on tällaisten harrastelijalehtien asema tärkeä. Toivottavasti uudistus piristää meidän pikkuisen laantunutta innostustamme, joka näkyi edellisen numeron juttujen vähyytenä.

   Lienee meillä muutakin kitkaa ollut rattaissa. Laajojen ohjelmointiartikkeleiden kirjoittajana kunnostautunut Sami Klemola tuntui saanneen "burn outin" ja poti eräistä Sakunetissä olleista viesteistä päätellen pahanlaatuista motivaatiopulaa ja työnsä merkityksettömyyden tunnetta. Toivottavasti uusi uljas ulkoasumme innostaa Samia ja muitakin jatkamaan.

   Tämähän on "työtä" josta ei saa (edes) rahallista palkkaa. Harvoin muutakaan positiivista palautetta - kyllähän me ihmiset tämän tiedämme - vaikka me sitä haluaisimmekin (saada - vaiko antaa?). Tämänkin harrastuksen kipinän on löydyttävä meistä itsestämme: siitä hetkittäisestä pienestä hyvän olon tunteesta, joka syntyy kun on saannut jotain aikaiseksi ja jolla on edes itselle jotain merkitystä.

   Lisäksi edellisessä Saku #19:ssä vaikutti siltä, että mukavasti aiemmin juttujaan kirjoittanut Heimo Laukkanen oli päätynyt käyttämään enemmän PC:tä. Toivottavasti hän voisi jossain vaiheessa palata astialle ja todeta, että molempi parempi.


 @{b}Ihmisläheisyyttä@{ub}

   Amigaa käsittelevien teknisten artikkeleiden lisäksi ihmisten lähettämiä kirjeitä postiosastolle on mielestäni hauska lueskella. Ne saavat meidät tuntemaan, että teemme tätä lehteä ihmisiltä ihmisille. Me ihmisethän sitä olemme koneittenkin tulevaisuutta tekemässä, eivätkä koneet meidän. Janne mainitsi jossain verkkoviestissään ohimennen, että Sakun toimitus saa ennemmänkin kaikenlaista palautetta ja mietiskeli, kannattaisiko niitä laittaa lehteen. Jos lukijoiden mielipidettä kysytään, niin kyllä. Aikoinaan lukijakyselyssä saitte varmasti monenlaista palautetta.

   Saku-lehdissä oli/on - en tiedä tätä nykyistä muotoa - melko asiallisen ja virallisen tuntuinen "eteinen", joka toivotti uudet lukijansa tervetulleeksi: joka Sakusta saimme/saamme lukea samat virallisen yhdistyksen säännöt ja pykälät (ei tarvi huomauttaa, ettei niitä tarvitse joka kerta lukea). Käsittääkseni joukossamme on paljon hyvin nuoria ihmisiä. Heidän panoksensa olisi tietysti vieläkin tervetulleempi kuin meidän vanhojen tylsien setien (33 v.). Joten lapsukaiset: kirjoitelkaa raikkaita juttujanne älkääkä jättäkö niitä "pöytälaatikoihinne". Kyllä ne hyviä ovat. Nuorella iällä voivat jotkut olla turhan arkoja lähettämään omia hengentuotteitaan "virallisen yhdistyksen" lehteen.

   Kaikilla ihmisillä on samanaikaisesti ristiriitainen sekä tarve etääntyä toisistaan, tuntea olevansa persoonia että luoda yhteyksiä toisiin ihmisiin. Jos olisin aikoinani ostanut PC:n, olisin saattanut ostaa sen pitkälti sen psykologisen pelontunteen vuoksi, että "Amiga ei kelpaa" so. että olisin jäänyt jotenkin "yksin", että en olisi ollut muiden mukana atk-alan kehityksessä. Hinnan lisäksi ostopäätökseen vaikuttaa ennen kaikkea tunne.


 @{b}Minä Amigisti Minä@{ub}

   Onneksi minulla ei ollut varaa ostaa uusinta PC:tä. Saahan PC:täkin halvalla, mutta ei uusina. Ja jos olisin ostanut vanhan PC:n, olisin tuntenut itseni ajasta jälkeenjääneeksi surkimukseksi. Amiga oli se kotitietokone, johon minulla - pienellä työttömällä - oli varaa uutenakin. Ja jos olisin tavallinen PC-pulliainen, en ehkä olisi koskaan törmännyt Sakuun. Kuinka monta verkoissa välittyvää PC-harrastelijalehteä Suomessa on? Varmasti niitäkin on. Vai onko? Minä en vain tiedä yhtään.

   Amigalla on oma henkensä ja psyykeensä. Mielestäni se on jotenkin nuorekkaampi ja hip hop -trendikkäämpi. Vähän niinkuin Pepsi verrattuna Coca Colaan. ("Jollei Pepsi kelpaa, niin pyydä mummilta limsaa!") Minä en halua olla yksi tavallinen tylsän PC:n omistaja. Minä haluan olla Minä. Minulla on Amiga. Ei sillä ole minun kannaltani paljon väliä, paljonko ne MIPSit ja CPU Hz:t sattuvat olemaan. Sillä nyt on tietty vähän väliä, ettei ole niin yhdenmukainen muiden laitteiden kanssa, mutta kivempi olla Persoona.


 @{b}Onnea ja pitkää ikää Sakulle@{ub}

   Saku on nyt pysynyt hengissä kauemmin kuin mitä erilaisilla pienlehdillä on yleensä käsittääkseni tapana. Alkuinnostus tahtoo joskus nopeasti laantua. Eri alojen pienlehtiä putoaa puista kuin sieniä sateella. Mutta Saku on jaksanut. Ja toivottavasti jaksaa. Vaikka olisi ihme, ellei sitä välillä vähän väsyttäisi, kun sen on joka toinen kuukausi saatava jotain aikaiseksi - kokonaan ilman sitä palkkaa, minkä herra PC-atk-suunnittelija lompakkoonsa saa.

Toteaapi Petri Keckman.


Johon päätoimittaja kommentoi:

   Amphibia, niinpä niin, missä Amphibia? Itse olin todellakin aatteen kovimpia kannattajia, mistä johtuen Sakunetissä joskus sanoinkin, ettei Sakua enää tule vanhassa muodossa, vaan nyt on aika siirtyä eteenpäin, uuteen lukijaan.

   Niinpä vain sitten kävi, ettei moinen painostus auttanut, vaan olemme taas tässä missä ennenkin, luemme lehteä vanhalla lehtikoodilla. Näytti kuitenkin siltä, että parempi että edes luemme lehteä kuin että olemme kokonaan ilman. Niinpä sitten etsiskelin artikkelit käsiini ja aloin väsätä lehteä vanhalla lehtikoodilla. Onhan tämä nyt tyhjää parempi - paljonkin.

   Mutta mitä jatkossa? Ei näin voi loputtomiin jatkua, ja Jaskari on ilmoittanutkin, ettei aio luopua Amphibian kehitystyöstä. Eikä niin ole missään nimessä tarkoituskaan. Sen sijaan aiomme julkaista lehteä vanhassa muodossa niin kauan, kun Amphibia on konkreettisesti nähtävillämme ja käytettävissämme. Ehkä yksi tai kaksi numeroa voisi mennä Amphibian kanssa rinnakkainkin, jotta lukijat voisivat vaikkapa verrata vanhaa ja uutta keskenään. Toivottavasti Jaskari saa nyt ajan kanssa lehtikoodia eteenpäin, sillä uusi koodi on todellakin enemmän kuin tervetullut.

   Esimerkiksi tässä lehdessä olevasta Final Writeria käsittelevästä artikkelista jouduin jättämään yhden kuvan pois, sillä 640x512-resoluutioista Final Writerin näyttöä esittävää kuvaa ei saanut millään muutettua nykyisen Sakun lehtikoodin kelpuuttamaksi kuvaksi ilman, että kuvassa olleet tekstit menisivät lukukelvottomiksi. Ainoa mahdollisuus olisi pilkkoa kuva kahdeksi eri kuvaksi ja julkaista kahdella eri sivulla. Eri juttu sitten onkin, onko sellaisessa mitään järkeä - eipä oikein. AmigaGuide-versiossa tämäkin kuva on mukana - ehkä AmigaGuide-versio korvaa edes osittain Amphibian puutetta, uusi AmigaGuide-toimittajamme Jari Ristiranta tekee varmasti parhaansa lehden ulkoasun eteen.

   Jari lupautui myös toimittamaan uutisia Sakuun. Toivottavasti saamme jo tähän numeroon mukaan hieman infoa Amigan nykyisestä tilanteesta. Itse olen kuullut vain sen verran, että myös VIScorp oli floppi, ja nykyinen Amigan tilanne on taas tyhjän päällä. Amigan patentti on onneksi julkistettu, joten useampi valmistaja on jo alkanut valmistaa Amiga-kloonejaan - ainakaan Amigan tekniikka ei ole vielä katoamassa vanhuuttaan. Amiga kuitenkin kaipaa kovasti uudistuksia hardwareensa, joten jonkun olisi konetta kehiteltäväkin tulevaisuutta ajatellen, muuten käyttäjä toisensa jälkeen ryhtyy laumasieluksi ja ostaa PC:n.

   Monille PC on alussa kuten huumetta - hieman tämänkaltaisen johtopäätöksen voi tehdä lukiessaan Heimon nykyisiä mielipiteitä. Itselläni on PC ollut jo melko pitkään, kokoonpanona on tällä hetkellä 100 MHz Pentium, 32 megaa muistia, AWE32-äänikortti 8 Mt:n muistilla, PCI-näytönohjain (S3 Trio64), gigatavun verran kiintolevyä ja CD-ROM-asema. Ei varmasti puutu mitään, mitä kunnon PC:stä puuttuisi. Modeemina voin halutessani käyttää ulkoista 33600 bps motukkaani, joka on Amigassa kiinni. Kuitenkaan tuo PC ei korvaa Amigaa oikein missään määrin ja on jäänyt lähinnä pelikäyttöön. Käyttöjärjestelmiäkin siinä on DOS, Windows ja OS/2. Ajoipa sitten mitä tahansa käyttöjärjestelmää, niin koneesta puuttuu sitä jotain, ja se on Amigan tyylinen käyttöliittymä ja eräänlainen mutkattomuus ja nopeus, vaikka Penassa vääntöä onkin monta kertaa A3000:n verran. Tehosta tuntuu katoavan jonnekin suurin osa.

   Lisäksi PC:n ohjelmat maksavat suhteettoman paljon. PC:ssä sovelletaan eräänlaista Nintendo-politiikkaa, eli koneen saat halvalla, mutta softa maksaa. Mitä yksinkertaisimmassakin shareware-ohjelmassa voi olla useiden satasien rekisteröintimaksu, ja rekisteröimätön versio on monesti lähes käyttökelvoton. Puhtaasti kaupalliset ohjelmat voivat helposti maksaa useita tuhansia. Amigalle saa suuren osan ohjelmista PD:nä tai sharewarena kohtuullisilla esim. muutaman kympin rekisteröintimaksuilla. Esimerkiksi aikoinaan 50 markalla rekisteröimäni FileMaster on niin hyvä, että se on aktiivikäytössä edelleen, ja suunnittelen tässä lähiaikoina kaapelin rakentamista Amigan ja PC:n välille ja erään PD-verkkosoftan asennusta, jolloin pääsisin järjestelemään FileMasterilla myös PC:n kiintolevyä, PC:llä kun ei ole yhtäkään läheskään yhtä käytännöllistä ohjelmaa siihen työhön.

   Toinen todella hyvä esimerkki ilmaisesta ohjelmasta Amigalle on "The Internet Movie Database". Tämä nykyään jo yli 200 megaa täydellisesti asennettuna vievä tietokanta käsittää laajasti tietoa elokuvista, ja siihen saa päivityksiä Internetistä kerran viikossa, tiedot ovat aina ajan tasalla! Kirjoittelin tästä mainiosta tietokannasta Sakussa #12 alustavasti, ja aiheesta on jossain välissä kirjoitettava lisääkin. Vaikka ohjelma on ilmainen, tuki pelaa silti täysin - pari kertaa on ollut ongelmia ohjelman kanssa, kummallakin kerralla olen saanut henkilökohtaisen vastauksen e-maileihini ja mahdolliset bugikorjaukset ovat tulleet viivytyksettä. Löytyykö vastaavaa palvelua yhdellekään PC:n ilmaisohjelmalle?

   Mitä ryhmähenkeen tulee, niin jotenkin tuntuu siltä, että Amiga-käyttäjät ovat todella erilaisia persoonia, sillä vaatiihan omaa tahtoa omistaa ja käyttää sellaista konetta joka ei ole se "tavallinen" kaikelle kansalle tuttu - olla siis hieman erossa muusta joukosta. Kun nämä persoonat lyöttäytyvät yhteen, niin on varmaa, että siinä syntyy monenlaista uutta asiaa, ja tältä kantiltahan Saku-lehtikin on saanut alkunsa. Kaksi vuotta sitten perustettu Sakunet on myös viime aikoina vilkastunut todella, ja nykyään viestiliikenne alkaa korvata jo näivettyneen Suomen Fidonetin. Fidonet Suomessa on tätä nykyä kuolemassa byrokratiaansa, ja kuulinpa nykyiseltä RECiltä sellaistakin, että joku on kavaltanut noin kymppitonnin sysopeilta kerättyjä varoja, jotka oli tarkoitettu backbone-systeemin ylläpitoon. Backbonella olivat puhelinlaskut maksamatta eivätkä viestit kulkeneet. Onneksi Sakunetissä ei sohlata rahojen kanssa, niin ettei kukaan voi kavaltaa ketään, ja verkosta voisi tällä tavoin tulla pitkäikäisempi.

Esa Heikkinen

@endnode

@node POST3

<============================================================================>
 @{b}Janne Sirenistä@{ub}
 @{i}Sami Klemola@{ui}
<============================================================================>

   Sakussa #18 entinen päätoimittaja Janne Siren julkaisi mietteitään, joista suurin osa oli minun solvaustani. Kirjoitusta, joka eteni tyyliin "Klemola ei suostu maksamaan jäsenmaksua, Sami kieltäytyy lukemasta aputekstejä" jne, ei olisi missään nimessä pitänyt julkaista artikkelina. Mikään itseään kunnioittava lehti ei tuollaista kirjoitusta julkaisisi. Osoitti Jannelta huonoa makua ensiksi kirjoittaa tuollainen juttu ja toiseksi käskeä julkaisemaan se artikkelina. Nykyiseltä päätoimittajalta osoitti huonoa makua, että hän julkaisi kirjoituksen, ollenkaan, ja etenkin artikkelina.

   Vastaan nyt tuohon kirjoitukseen yleisönosastolla, koska en halua alentua tasolle ja osallistua lehden pilaamiseen. Asia olisi pitänyt keskustella yksityisesti eikä lähteä suin päin toitottamaan julkisessa jutussa kaikkea, mikä ei pidä alkuunkaan paikkaansa. Olisi pitänyt tietysti mainita erikseen, että kirjoitin sen alkuperäisen kirjoitukseni (senkin Postissa) pilke silmäkulmassa, enkä missään nimessä vakavissani. En niin kuitenkaan tehnyt, koska odotin, että Jannekin ymmärtäisi sen huumoriksi.

   Ettenkö muka pysty näkemään muutoksia positiivisina? Ehei, minähän nimenomaan kerroin, kuinka hyvä asia mielestäni päätoimittajan vaihtuminen oli! Harmi, että silti lehdestä joutui lukemaan tuollaista tekstiä, jossa saivarreltiin kaikkea mahdollista ja käänneltiin asioita mielivaltaisesti. Tarttuminen huomautukseeni tulostuspalveluvastauksesta oli lähinnä surkuhupaisaa. Janne olisi voinut kysellä, voiko kukaan järjestää asiaa. Minä ostin mainitsemani tulostimen, joten voin kyllä tulostella halukkaille.

   Grafiikka saisi kyllä olla GIF:nä tai BMP:nä. Windows 95 ei oikein tykkää hyväksyä ILBM-kuvia. On minulla uudesta päätoimittajastakin moite. Hän julkaisi edellisessä numerossa minun tietämättäni ja ilman lupaani Sakunetiin lähettämäni hassun mainoksen Elinasta, jota en missään tapauksessa lehteen tarkoittanut, eikä sitä olisi missään nimessä pitänyt siihen laittaa, etenkään Artikkelit-otsikon alle.

   Takaisin Janneen. Toinen esimerkki seuraa. Sen sijaan, että Janne ihmetteli kirjoituksessa haluani saada kirjoittajien nimet näkyviin sisällysluetteloon: "Miksi?", hän olisi voinut tiedustella asiaa minulta, ettei olisi tarvinnut aprikoida sitä jutussa. Mielestäni kyllä perustelin jo riittävästi kantani. Minusta on mielekästä nähdä, kuka on jutut kirjoittanut. Sakuun voisi mielestäni soveltaa tekniikkaa, joka on käytössä Tiede 2000 -lehdessäkin.

   Jannen syytös siitä, etten muka suostu maksamaan jäsenmaksua on aivan hullunkurinen. Janne toi asian esille aivan kuin minua olisi vaadittu maksamaan se ja olisin kieltäytynyt! Näin asia ei tietenkään ole. Kukaan ei ole sitä minulta edes pyytänyt. Minulla on myös peruste sille, etten ole jäsenmaksua maksanut. En ole katsonut siitä olevan minulle mitään hyötyä. Broadlinelta en mitään tilaa, eikä muuta etua tainnut ollakaan.

   Kun lisäksi yhdistyksen varoja haaskataan järjettömästi, katson velvollisuudekseni olla ottamatta siihen osaa. Janne tiedusteli minulta "artikkelin" välityksellä (hankalampaa tapaa on vaikea kuvitella), mistä luulen musiikkikilpailun palkintorahojen tulleen. Sehän on juuri se mitä tarkoitan! Tiedän rahojen tulleen jäsenmaksuista - jäsenmaksuista, joilla on kerätty pienenpienet rahavarat yhdistykselle yhteisen hyvän tuottamiseksi.

   Sittenpä ne päätetäänkin haaskata johonkin kilpailuun. 500 markkaa! Järjetöntä. On aivan mieletöntä, että yhdistys, jonka koko varallisuus on vain muutaman kerran tuon verran, tekee noin suuren hyväntekeväisyyslahjoituksen. Kun vielä otetaan huomioon kaksi asiaa: todellista työtä tekevät artikkeleiden kirjoittajat eivät saa työstään penniäkään ja musiikkikilpailu oli aivan hirvittävän huonotasoinen, on haaskaus aivan käsittämätöntä.

   Minä en halua maksaa jäsenmaksuja, kun ne tuolla tavalla tuhlataan. Sopiva palkinto mielestäni olisi ollut 100 markkaa, korkeintaan 200. Sitten voin taas suunnitella yhdistyksen tukemista, kun rahankäyttöön saadaan järkeä, edes vähän. Korjaamista vaatii yhdistyksen mentaliteetti. Toimintamahdollisuudet ovat yhtä vähäiset, tulee rahaa sitten paljon tai vähän, jos ensimmäisessä tapauksessakin ne haaskataan järjettömyyksiin.

   Ja sitten, "artikkeliaiheiden kierrätys", joka oli seuraava maininta, johon Janne tarttui. Ei se minustakaan vaarallista ole. Ei se räjähdä eikä muutoinkaan vammoja aiheuta. Hassu sanavalinta entiseltä päätoimittajalta. Saahan samasta asiasta kirjoittaa. Uusitaanhan televisiossakin samoja ohjelmia kuukauden välein. Hyöty ei välttämättä ole huipussaan, mutta jos uutta asiaa on, kannattaa siitä kertoa. Maininta edellisestä jutusta on kuitenkin paikallaan. Sitä painotin, mutta Janne taas jätti olennaisen huomiotta ja saivarteli sen sivusta.

   Lopuksi, heittoni MikroBitistä ja PC-käyttäjyydestä eivät olleet henkilökohtaisia loukkauksia eivätkä haukkuja liioin vaan huumoria. Tarkoitukseni ei ollut loukata ketään, ei edes Jannea... PC:hän on hieno laite. Suosittelen sitä lämpimästi kaikille. Duke Nukem 3D ja Netscape Navigator kun eivät Amigassa toimi. MikroBitistä voit lukea, kuinka saat rakennettua itsellesi PC:n!

   Minäkin haluan saivarrella! Se, että levyke-Sakun ja AmigaGuide(tm)-Sakun toimituksen hoitavat nyt eri ihmiset, ei välttämättä tarkoita, että Janne olisi tehnyt kahden ihmisen työt aiemmin. Se voi tarkoittaa myös, että yhden ihmisen työ on jaettu kahdelle, jotka tekevät puolen ihmisen työn. Nih.

   Periaatteet? Totta, niille ei ole sijaa enää tässä maailmassa. Ei, Sami ei ole tavannut MikroBitin toimitusta. Sami on kyllä lähettänyt heille e-mailia. MikroBitin mukava toimitus(tm) ei Samille kuitenkaan vastannut, ei ensimmäiseen eikä toiseen mailiin. Ilmeisesti avustajia on jo tarpeeksi, mutta mukava toimitus olisi kuitenkin voinut jotakin vastata.

   Janne, olet ihan oikeassa, ettei mikään koskaan riitä, ja kiittämättömyys todella on maailman palkka. Itse olen huomannut aivan saman asian. Paitsi että minä en ole saanut edes sitä mainitsemaasi positiivista palautetta keneltäkään milloinkaan. Kiitos ei mielestäni ole liikaa pyydetty. Kiitos.

Sami Klemola, Ummeljoki

@endnode

@node POST4

<============================================================================>
 @{b}Tuomas Sandroosille@{ub}
 @{i}Sami Klemola@{ui}
<============================================================================>

   Sakussa #18 Tuomas Sandroos ihmetteli PC:n yleisyyttä ja kauhisteli PC-laitteiden hintoja. Ilmeisesti tiedossasi, Tuomas, ei ole, mitä rahalla saa. Kautta aikainhan tilanne on ollut se, että Amiga ja muut merkkikoneet ovat maksaneet enemmän kuin kloonatut IBM:t. Nykyään hintaero on vain kasvanut. PC:t ovat entistä halvempia.

   Rahaa tarvitsee latoa pöytään kuutisen tuhatta markkaa, niin saa jo tehokkaan Pentium-koneen, jossa on kaikki valmiina. Vastaava A4000 maksaa varmaan tuplasti, ja sekin pitää tilata postimyynnistä ja odottaa ennen kuin sen saa. Se, että PC:hen pitää hankkia erikseen kaikki, ei muuta asiaa. Silti Amiga on selvästi kalliimpi. Kaupoista sitä paitsi saa valmiita PC-koneita, eikä niitä tarvitse itse kasata eri paikoista haalituista osista.

   Edelleen, nykyään kaikki ohjelmat ovat PC:lle (tai Macille). Aivan poikkeuksetta mitään nk. tietosanakirjaromppua tai yhtään mitään ei saa Amigan ohjelmilla varustettuna. Amigan tuki on olematon. Sitä ei saa mistään, sille ei saa ohjelmia eikä laajennuksia, eikä sitä huolleta missään. Postille kun tekee lahjoituksia, saa jotain, mutta kun tilanne PC:llä on hiukan toinen, ei rivikäyttäjän ole järkevää pysyä Amigassa.

   Viimeistään tässä vaiheessa jokaisen on syytä hankkia PC. Sille saa kunnon nettisoftat, jotka toimivat, ja ainoan oikean browserin, Netscape Navigatorin. Herätäänhän unesta. Aika on ajanut Amigan ohi. Amigasta ei tule enää koskaan yhtään mitään. Inhottaa käyttää huonompia PC-koneita, mutta kun ne kehittyvät ja Amiga ei ja niille saa kaikki uudet pelit ja muut softat, ei ole enää vaihtoehtoa.

Sami Klemola, Ummeljoki

@endnode

@node POST5

<============================================================================>
 @{b}Com 2001@{ub}
 @{i}Anu Seilonen@{ui}
<============================================================================>

   Tässä Sakussa Sami Klemola kirjoittaa Mietteitä-artikkelissaan yrityksistä, joita kannattaa varoa. Artikkelissa on mainittu myös Oulussa myymälää pitänyt postimyyntiyritys, Com 2001. Kohtalaisen läheltä yrityksen toimintaa seuranneena haluaisin hieman tarkentaa ja lisätä muutamia asioita.

   Com 2001 Oy on tuolla nimellä lopettanut toimintansa jo vuonna 1995 eräiden tietojen mukaan "kirjanpitoepäselvyyksien" takia. Kaipaamaan jäivät mm. lukuisat oululaiset paikallisasiakkaat, joille lopun edellä myytiin kaikki myymälän nurkkiin kertynyt toimimatonkin roina aina peleistä oheistarvikkeisiin. Myös postimyynnissä oli myyty toimimatonta tavaraa yhtä suruttomasti. Mitään oikeuksia huijatuksi tulleelle asiakkaalle ei jäänyt, sillä yritystä ei ollut enää olemassakaan kantamaan vastuuta tekosistaan.

   Liikkeen lehtimainoksissa ollut "Reilun Pelin Jäsen" -merkki oli siis lähinnä huono vitsi. Olisi mielenkiintoista tietää, miten Suomen Suoramarkkinointiliitto valvoo yrityksiä, joille se on merkin myöntänyt. Merkin saadakseen yrityksen täytyy osoittaa markkinoinnillaan "lain ja hyvien tapojen noudattamista" sekä "rehellisyyttä ja totuudenmukaisuutta". Kumpaakaan vaatimusta yrityksen toiminta ei täyttänyt, vaikka markkinointi ehkä antoikin muuta ymmärtää. Värikkäät aukeman kokoiset mainokset kyllä herättävät huomiota.

   Samin mainitsemat maksulliset palvelunumerot olivat minunkin mielestäni selvää asiakkaiden rahastusta. Mitä muutakaan ne voisivat olla, kun sekä tilauspuhelin että jopa faksilinja maksoivat asiakkaalle 5,30 mk/min + ppm! Myymistään tuotteista yritys tiesi harvoin enempää kuin nimen, hinnan ja mahdollisen saatavuuden. "Sivutuotteena" mainostettu, maksullinen (249 mk/12 numeroa) Gamer-"pelilehti" oli sekin kovin heppoinen asiapitoisuudeltaan.

   Com 2001 häipyi markkinoilta kaikessa hiljaisuudessa, mutta ehti ennen katoamistaan saada paljon pahaa aikaan sekä tietokonealan postimyyntiyritysten maineelle että muille pelikauppiaille. Paha ei siis aivan saanut palkkaansa, mutta jättikö edes markkinat rauhaan?

   Sitä sietää miettiä. Viime vuonna värikkäillä aukeaman kokoisilla lehti-ilmoituksillaan herätti huomioni "uusi" alan yritys. Alkuvuonna 1996 se kulki vielä nimellä Hit Games Power Oy, mutta on nyttemmin näköjään muuttanut nimensä Web Direct Oy:ksi, ilmoitus on pysynyt muuten samana. Ja yllätys yllätys, yrityksen (maksulliset, totta kai) puhelinnumerot ovat nimenmuutoksen jälkeen täsmälleen samat kuin edesmenneellä Com 2001:llä. Aiemmin mainittujen maksullisten tilaus- ja faksinumeroiden lisäksi yrityksellä on myös tekninen tukipuhelin, joka maksaa sekin - 5,30 mk/min + ppm...

   Verratkaapa joskus huviksenne yritysten mainoksia. Com 2001:n viimeiset lehtimainokset nähtiin esim. Pelit-lehden ja MikroBitin ensimmäisissä numeroissa vuonna 1995. Hit Games Power Oy "ilmestyi kuvioihin" maaliskuun tienoilla 1996, ja ilmoituksissa nimi muuttui Web Direct Oy:ksi kesällä 1996. Mikäli mitään samankaltaisuutta ette löydä, vikaa täytyy olla katsojan silmissä. Erojakin on, ainakin muutama oleellinen: uudella yrityksellä ei ole suoramyymälää eikä Reilun Pelin Jäsen -merkkiä... Pidän kaikin puolin muutenkin epäilyttävänä ja epämiellyttävänä lähestyä yritystä, jonka ainoat yhteystiedot ovat maksulliset palvelupuhelinnumerot ja postilokero-osoite.

   Mitä tästä opimme? Atk-alan postimyyntiyrityksiä on Suomessa useita, ja omien kokemuksieni mukaan lähes kaikkialla palvelu on ollut moitteetonta ja toiminta asiakkaan kannalta turvallista. Vastuu on kannettu silloin kun siihen on ollut aihetta. On kuitenkin yksi yritys, jonka tarjouksiin minä en tartu tänä päivänä pitkällä tikullakaan. Mikä, sen päätelköön kukin itse.

   Joka tapauksessa miettikää, mistä tarvikkeenne tilaatte. Kokemus voi olla tyrmistyttävä kantapään kautta hankittuna.

Anu Seilonen

@endnode

@node IMAAN

Käytössä pitää olla SAKUVIEW ja SAKUPLAY -nimiset ohjelmat tai aliakset,
jotka hyväksyvät näytettävän kuvan tai soitettavan modulin tiedoston
nimen komentorivillään.

@endnode
