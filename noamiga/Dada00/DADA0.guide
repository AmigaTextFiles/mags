@database DADAZERO
@$VER: 1.0
@author "Alessandro Gerelli  2:332/805.5 ,  a.gerelli@agonet.it , gerefago@mag00.cedi.unipr.it"
@(c) "4 Giugno 1995"
@index Titolo

@node "Main" "DADA : magazine telematico di cultura"
@toc "Titolo"

                                                  .$-                     
                                                +%#@                      
             $@@@$=>$=                          .##@                      
             -##@   .@@+                         $#$                      
              @#@     ##=                        %#=                      
             -##$     >##.                       @@                       
             >##>     -##>     .+           .+  -#@       +.              
             $##-      @#@    =$#@>=@+     =%%%=@#$      $%#$=$@          
             %#@       @#@   +% .@##@     =@  =###=     $+ =###>          
             @#@       @#@   #=  =##%     @$   %#@     >@   %##-          
            =##>      >##=  @@  .%#@     %@   =##$    =#=  =##$           
            $##-      @#@  -#$ +>$#@     @@ -$=@#=    %@. $$@#=           
            @#@      ##%   $##$> %#@-   >##%$ -##$    @#@$ -##>.          
           =##$    =##$    >##+  @##-   >##=  =##+    @#%  =##%           
          -@@@@==>$@>.      %>   =@=     %=    %+     =%    %%            
                                                                          

                 @{b}@{u}@{fg shadow}DADA : magazine telematico di cultura@{ub}@{uu}@{fg text}

                         ----> @{"sommario" link "Titolo" 0} ----->
@endnode

@node "Titolo" "DADA : magazine telematico di cultura"



                  @{b}@{bg shine}D A D A   -   N U M E R O    Z E R O@{ub}@{bg back}


                               @{i}Sommario@{ui}



 @{b}@{i}ARTICOLI & RECENSIONI@{ub}@{ui}

   @{"Editoriale" link "Editoriale" 0} di Angelo Politi

   @{"Poesia e Cyberspazio" link "Poesiaecyber" 0} di Guildestern

   @{"Tagtime" link "Tagtime" 0} di Leone L'allegro

   @{"Recensioni" link "Recensioni" 0} a cura di Angelo Politi



 @{b}@{i}POESIE & SONGS@{ub}@{ui}

   @{"L'Infinito" link "Infinito" 0} di Giacomo Leopardi

   @{"Notte tra il 12 ed il 13 Dicembre" link "Notte" 0} di Alessio Saltarin

   @{"Poesie" link "Poesie" 0} di Stefania De Pantz

   @{"Songs" link "BlueSongs" 0} di Tom Waits

   @{"Olio Fiammingo" link "Olio" 0} di Corinna Ellaspide

   @{"2 Blue Songs" link "Songs" 0} di Syd



 @{b}@{i}RACCONTI & SHORT STORIES@{ub}@{ui}

   @{"Lui" link "LUI" 0} di Vincenzo Scarpa

   @{"Mattia e Pallino" link "Mattia" 0} di Angelo Politi

   @{"Le Consultazioni" link "Consultazioni" 0} di Vittorio Curtoni

   @{"Taglines" link "taglines" 0} di Leone L'allegro

   @{"Short Stories" link "shortstories" 0} di Istvan Orkeny



   * @{"Saluti" link "Saluti" 0}

   * Amiga version by @{"Alessandro Gerelli" link "A.Gerelli" 0}
@endnode

@node "Editoriale" "Editoriale"

                      @{b}EDITORIALE@{ub} di @{i}Angelo Politi@{ui}


 Perche' una nuova rivista telematica?

 Perche' ho appena perso il lavoro (sono sempre stato un po' sbadato),
 ho  perso  pure uno zio (molto sbadato allora!) e sono li' li' con la
 fidanzata... cosi' ho molto tempo libero, perche' dieci  sono  meglio
 di nove, perche' qualcosa bisogna pur fare, perche' sulla tv non c'e'
 niente stasera (e giurerei di averci messo un vaso ieri), perche'  il
 vino  e gli amici sono finiti, perche' la voce di Kurt non c'e' piu',
 perche' fuori piove madonna come piove madonna come viene giu'  uh  e
 qualche  volta  le  madonne  piangono pure, ma mai che ridano un po',
 perche' sei dio esiste c'avra' la sua buona scusa, perche'  l'America
 e'  lontana  (per fortuna!) e la palla e' rotonda, e non sempre tutto
 va come vorremmo, ma qualche volta si',  perche'...  perche'...  sono
 fatti miei!

 Perche' una rivista di stampo letterario?

 Perche'  non  so niente di astronomia e di semiologia, di funghi e di
 licheni, che si sa vanno sempre  in  coppia  come  gli  assiri  ed  i
 babilonesi  di cui peraltro non so nulla, non m'intendo di astrologia
 ne' di robotica, ne' di politica ne' di numismatica, per non  parlare
 di  chirurgia  e  macrobiotica,  che  mi  fa  pure un po' senso, o di
 botanica e liturgia di cui non so veramente un cazzo!

 Perche' DADA?

 Perche' DUDU era brutto, Rivista Letteraria Telematica era  scontato,
 Il Canestrario Virtuale non vuole dire niente e un nome bisognava pur
 darglielo.

 [SERIOUS MODE ON]

 Cosa conterra' DADA?

 Di tutto, di piu'! Non e' nuovo come slogan? Pazienza, noi inseriremo
 nella  rivista testi vecchi ed inediti, di grandi autori e di emeriti
 sconosciuti, racconti e poesie, storielle brevi ed aneddoti,  tagline
 e   testi   di   canzoni,  barzellette  e  scioglilingua,  recensioni
 letterarie,  musicali,  teatrali,  televisive,  ecc..,  editoriali  e
 cazzate  varie  (c'e' differenza?), varie ed eventuali. Insomma tutto
 quello che secondo noi vale la pena leggere, almeno per una volta.

 Chi scrive su DADA?

 Tutti quelli che avranno voglia di inviarci il loro,  o  di  altri  ,
 materiale  (ved. nella zona saluti i nostri indirizzi), sempre che ci
 piaccia. Se non  ci  piacera'...  amici  come  prima.  In  ogni  caso
 privilegeremo   sempre   le  cose  sentite,  le  cose  con  un'ANIMA,
 indipendentemente dalla grammatica, dalla  lingua,  dalla  lunghezza,
 dal  tema trattato, dall'attualita' (e' la cosa che c'interessa meno,
 le cose belle non hanno eta') dall'importanza di chi  le  ha  scritte
 (anche  questo c'interessa poco, a meno che non ci sovvenzioni ;-) ).

 [SERIOUS MODE OFF]

 Perche' la TELEMATICA?

 Si risparmia.

 Perche'?

 Perche' no!

 Ciao!

 Ciao!



                               @{"SOMMARIO" link "Titolo" 0}
@endnode

@node "A.Gerelli" "Alessandro Gerelli"

 Ho contribuito alla rivista DADA fornendo il mio aiuto nel  preparare
 la versione per Amiga.

 Chiunque avesse suggerimenti , critiche ( insulti ;) , per  cio`  che
 concerne   la  versione  Amiga  ,  puo`  contattarmi  agli  indirizzi
 elettronici sotto riportati.

 @{i}Lunga vita ad Amiga !!!!@{ui}

 bye bye


---------------------------------------------------------------------------

                .:  | Alessandro Gerelli  ( The Amiga Supporter )
              .:::  |
            .;' ::  |   InterNet : gerefago@mag00.cedi.unipr.it
          .;'   ::  |            : a.gerelli@agonet.it
        .:::::::::  |
      .::.     .::. |   FidoNet  : 2:332/805.5

@endnode

@node "Poesiaecyber" "Poesia e Cyberspazio"

                 @{b}POESIA E CYBERSPAZIO@{ub} di @{i}Guildenstern@{ui}


 C'e' un campo dell'arte in cui lo spazio attorno e' un universo  nero
 e  senza  luci. E' uno spazio che non ha dimensioni estensive, e' uno
 spazio   propriamente   virtuale.   In   questo   non-spazio    regna
 incontrastato il Pensiero. Non esistendo individualita' controllabili
 (non c'e' documento d'identita' nel non-spazio) cio' che rimane e' il
 Sogno e la Possibilita'.

 Che  le  parole,  meglio, la Parola rende esteriore ed unica Verita'.
 Verita' dell'Arte, verita' incontrovertibile. Le meraviglie di questo
 non-spazio   sono   riassunte  nel  nostro  cyberspazio,  quello  che
 conosciamo, che stiamo esplorando, come i pionieri fecero con l'Ovest
 del  Nuovo  Continente.  La Poesia come strumento di esplorazione del
 cyberspazio,  come  Grammatica,   come   Galateo.   O   se   vogliamo
 semplicemente come Bigino.

 Comincio  oggi col proporvi due poesie inedite della nuova guardia di
 poeti milanesi, uno di loro, il primo, Alessio Saltarin, fa parte del
 Circuito Giovani Artisti Italiani e ha scritto su qualche rivista del
 settore come Il  Segnale  (I  Dispari),  Alla  Bottega.  La  seconda,
 Corinna Ellaspide, e' una giovanissima poetessa milanese che si rifa'
 a Saffo e all'ultima scuola della poesia strutturale estetica. Al  di
 la'   comunque   delle   non   facili,   e   quasi   mai  pertinenti,
 classificazioni, vorrei che le leggeste con la dovuta  calma,  magari
 al   buio,  nella  sola  luce  artificiale  del  monitor:  lasciatevi
 trapassare dalle parole.
 Indirizzate i vostri commenti a Guildenstern @ Rendez-Vous BBS.



                               @{"SOMMARIO" link "Titolo" 0}
@endnode

@node "Tagtime" "Tagtime"

                      @{b}TAGTIME@{ub} di @{i}Leone L'allegro@{ui}


 Avrei voluto chiamare questo pezzo "Dalle  formiche  agli  spot,  dai
 racconti  bonsai  alle  tagline:  il segno di un tempo", ma non avrei
 rispettato  lo  spirito  dell'argomento  in  questione.  Sintesi   ed
 immediatezza   sono,  infatti,  la  principale  caratteristica  delle
 TAGLINE, frasi che non danno il tempo al lettore di  riflettere,  gli
 occhi  scorrono  lungo  la riga e si e' gia' alla fine, la vita delle
 tagline si consuma nel breve volger di pochi secondi di lettura, ma a
 discapito  di tutto cio' alcune tag sono destinate a vivere per lungo
 tempo, riprese e  diffuse  da  utenti  di  tutto  il  mondo,  che  ne
 prolungheranno in questo modo la loro breve esistenza.

 Le  tagline non hanno padroni, possono essere inventate, reinventate,
 citate, storpiate, modificate. Nessuno puo' dire  di  avere  una  sua
 tag.  Le  tag  sono  di tutti gli utenti e di nessuno. Le tag, forse,
 hanno una loro vita propria e forse, anzi probabilmente, sono loro  a
 scegliere gli utenti, non il contrario. A noi sembra di ricordare una
 frase di un film, il ritornello di una canzone oppure la frase di  un
 amico,  in  realta'  e'  solo  una  nuova tag che si sta cercando uno
 spazio, non molto gli  basta  una  riga,  una  nuova  dimora  in  cui
 soggiornare  per  poco  prima di rivolgersi ad altre destinazioni (le
 tag viaggiano per  il  mondo  pagando  pochissimo)  oppure  prima  di
 decidere di estinguersi per sempre.

 Le   tag   possono   essere  divertenti,  serissime,  volgari  oppure
 malinconiche, possono essere taglienti come la lama di  un  rasoio  o
 dolci come la sacher, dipende da come gli gira.

 Noi  abbiamo  deciso  di  dar loro uno spazio, uno spazio un po' meno
 angusto della loro abituale riga, sperando che  non  se  n'abbiano  a
 male.  Non sarebbe nelle nostre intenzioni. In ogni numero inseriremo
 le migliori tag che riusciremo a raccogliere o,  ancora  meglio,  che
 voi  ci farete pervenire, dedicate ad un preciso tema. Il tema che vi
 proponiamo per il prossimo numero e' : COMPUTER E SISTEMI OPERATIVI.

 Dal Dos all'Amiga, dal buon Bill Gates a Big Blue & Big Apple,  ecc..
 sbizzarritevi!

 In  questo  numero  iniziamo,  intanto,  con il proporvi alcune delle
 migliori  tag  che  ci  sono  capitate  tra  le  mani  nelle   nostre
 scorribande telematiche, e stuzzicandovi con un piccolo quiz: da dove
 e' stata presa la tag riportata qua sotto?

 "E' bella come una bottiglia di Coca Cola piena di latte"



                               @{"SOMMARIO" link "Titolo" 0}
@endnode

@node "Recensioni" "Recensioni"

               @{b}SPAZIO RECENSIONI@{ub} a cura di @{i}Angelo Politi@{ui}


 Anche, e soprattutto questo spazio, come gli  altri  ha  bisogno  del
 vostro  aiuto.  Mandateci  le  vostre  considerazioni su film, libri,
 spettacoli, ecc.. che vi hanno in qualche modo affascinato o comunque
 indotto  a  dire  qualcosa.  Noi  non siamo e non vogliamo essere una
 rivista d'attualita', per  questo  motivo  inseriremo  solo  commenti
 POSITIVI.  Non  c'interessano le stroncature o gli insulti a questo o
 quell'autore. Cio' che non ci piace non merita di  essere  menzionato
 no?  Per lo stesso motivo ci faranno piacere retrospettive e commenti
 anche di opere ed autori non necessariamente recenti.

 In questo numero, aspettando i vostri  contributi  (cazzo  non  posso
 certo  fare  tutto io!), voglio segnalarvi alcune interessanti uscite
 discografiche degli ultimi mesi.

 -A Face in the Crowd- by SOURGRAPES (Sweet Music Production)

 Ottimo esordio  per  questo  nuovo  gruppo  italiano  (provengono  da
 Salsomaggiore  Terme  e dintorni) capitanato da Giorgio Gennari. Nove
 canzoni tra grunge,  echi  seventies  ed  influenze  varie  (si  dice
 crossover  no? Com'e' difficile trovare definizioni che non risultino
 in ogni caso limitative, cristo!). Tra i pezzi migliori segnaliamo la
 lunga   ballata,   a  tratti  doorsiana,  intitolata  "Polluted",  la
 bellissima "Life" e la coinvolgente "A Face in the Crowd" che  da  il
 titolo  all'album. Disponibile su musicasetta e Cd. Se non lo trovate
 richiedetelo direttamente al fornitore ufficiale  (e'  anche  negozio
 per  privati)  Sweet  Music  -  Via  Bottoni, 11 (Salsomaggiore T.) -
 Parma. Ma soprattutto non  perdeteveli  LIVE  quando  capitano  dalle
 nostre parti!!!

 -La Crus- by LA CRUS (Wea)

 Altro esordio da non perdere per una nuova band milanese che tenta di
 riportare la canzone impegnata italiana ai fasti di un tempo.  Non  a
 caso  compaiono  cover di Piero Ciampi e Luigi Tenco. Alla voce Mauro
 Ermanno Giovanardi  alias  Joe  Fletch  gia'  leader  dei  bravissimi
 "Carnival   of   Fools",   che   comunque  speriamo  non  abbandonati
 definitivamente (sarebbe un vero peccato e appena lo vedo glielo dico
 ;-) ).

 Da  Rockerilla,  su  questo  disco,  annotiamo:  Tredici  canzoni che
 spaziano  lungo  trent'anni  di  sentire   musicale   urbano,   dalla
 malinconia  periferica  de  "Il  Vino"  sino al pulsare palpitante ed
 elettronico della cellula ritmica attorno a cui viene  costruita,  in
 crescendo, l'iniziale "Natura Morta".

 Se un senso di desolazione, d'impossibilita' permea tutta l'opera, e'
 vero che questo stesso sentimento acquisisce sovente una forza  tutta
 particolare,  quasi metafisica che culmina nelle tre immagini simbolo
 di "Nera Signora", "Buco di Pietra" e "La Giostra" (con la  magnifica
 invenzione  del  giostraio notturno delle anime perdute), brani che a
 mio parere rappresentano il  centro  narrativo  del  disco.  (Antonio
 Vivaldi)

 Non ci ho capito quasi niente ma la sensazione che rimane e' quella.

 Altre due brevissime segnalazioni:

 -Soul Food- by OBLIVIANS (Crypt)

 Assolutamente  da  non  perdere per gli amanti del blues stravolto in
 stile Jon Spencer. Anzi  quasi  meglio  dell'originale  a  cui  molto
 apertamente si ispirano.

 -Starlite Walker- by SILVER JEWS (Domino)

 Nuovo  nome per Doug Easley e quasi tutti gli altri suoi compagni dei
 Pavement  che  ripropongono  le  loro  ballate  in   maniera   sempre
 gradevole.  In  attesa  del  nuovo  Pavement  che  dovrebbe uscire in
 proprio questi giorni.



                               @{"SOMMARIO" link "Titolo" 0}
@endnode

@node "Infinito" "L'Infinito"

                   @{b} L'INFINITO@{ub} di @{i}Giacomo Leopardi@{ui}


 Sempre caro mi fu quest'ermo colle,
 e questa siepe, che da tanta parte
 dell'ultimo orizzonte il guardo esclude.
 Ma sedendo e mirando, interminati
 spazi di la' da quella, e sovrumani
 silenzi, e profondissima quiete
 io nel pensier mi fingo; ove per poco
 il cor non si spaura. E come il vento
 odo stormir tra queste piante, io quello
 infinito silenzio a questa voce
 vo comparando: e mi sovvien l'eterno,
 e le morte stagioni, e la presente
 e viva, e il suon di lei. Cosi' tra questa
 immensita' s'annega il pensier mio:
 e il naufragar m'e' dolce in questo mare.



                               @{"SOMMARIO" link "Titolo" 0}
@endnode

@node "Notte" "Notte tra il 12 ed il 13 Dicembre"

                   @{b}NOTTE TRA IL 12 ED IL 13 DICEMBRE@{ub}

                          @{i}di Alessio Saltarin@{ui}


                       Questa notte mette paura
                    e popola di fantasmi il letto.

                        Ho perduto e il sonno e
                l'illusione di fuggirli senza contagio.

                   Nel rivedere i tuoi occhi lucenti
                    il tuo sguardo al mio stupito.

                 E ora lei pure, inghiottita dal tempo
                   la cerco, tremo, non la ritrovo.

                         Come vorrei parlarti
                  e piangerti addosso la mia ferita.

                         Ma infine non esiste
                       che una speranza d'alba.

                     Quando la luce, in silenzio,
                 mi sotterrera' anche questi pensieri.

                         Congelati una mattina
                   del lungo inverno che m'aspetta.



                               @{"SOMMARIO" link "Titolo" 0}
@endnode

@node "Poesie" "Poesie"

                      @{b}POESIE@{ub} di @{i}Stefania De Pantz@{ui}


 MILANO D'INVERNO

 Alle 5 in Piazza Duomo
 odore di nebbia e di castagne.

 A mezzanotte un taxi giallo
 la mia calda poltrona rossa si raffredda
 mentre la gente scintillante
 invade la strada
 fuori dal teatro.


 VOLEVO SCRIVERE UNA POESIA

 Volevo scrivere una poesia
 che sapesse di mare
 coi colori di un cielo in tempesta
 e il sapore del sale
 distillato dal sole
 sugli scogli.
 Ma mancavano gli uomini
 al mio mare
 e le donne
 in attesa sulla spiaggia.
 Il fragore delle onde
 ininterrotto
 dal grido dei gabbiani
 sfumava in un'eco lontana
 senza vita e senza senso
 perche' troppo vuoto era il mio mare
 e troppo solo.



                               @{"SOMMARIO" link "Titolo" 0}
@endnode

@node "BlueSongs" "2 Blue Songs"

                       @{b}UNDERGROUND (SOTTOTERRA)@{ub}
                             @{i}di Tom Waits@{ui}


 Rumori di Grandi Ossa Nere
 Nella Zona Pericolosa
 C'e' un lamento che rimbomba
 La' sotto
 C'e' una grande citta' oscura
 Un posto che ho scoperto io
 Un mondo che vive
   SOTTOTERRA
 Sono vivi, sono svegli
 Mentre il resto del mondo dorme
 Sotto i cunicoli del pozzo minerario
 Tutto sara' svelato
 C'e' un mondo che vive
   SOTTOTERRA
 Le radici scendono
 E si diramano da una citta' all'altra
 Si spostano marciando
 Sotto i tuoi stivali
 Ci sono operazioni di scarico
 Nei buchi sotterranei
 C'e' un mondo che vive
   SOTTOTERRA


                       @{b}RAIN DOGS (CANI RANDAGI)@{ub}
                             @{i}di Tom Waits@{ui}

 Dentro un orologio rotto
 Spruzzi il vino
 Con tutti i Cani Randagi
 Niente taxi, preferiamo camminare
 Stretto insieme ai Cani Randagi sulle soglie delle case
 Perche' anch'io sono un Cane Randagio

 Oh come danzavamo e inghiottivamo la notte
 Erano tempi maturi per i sognatori
 Oh come danzavamo via
 Tutte le luci
 Siamo sempre stati un po' fuori di testa

 Il rum scorreva fluido e gagliardo
 Cacciare gli spazzini
 Con i Cani Randagi
 A bordo di un relitto di treno
 Dare il mio ombrello ai Cani Randagi
 Perche' anch'io sono un Cane Randagio

 Oh come danzavamo con la
 Rosa di Tralee
 Dai lunghi capelli neri corvini
 Oh come danzavamo e tu
 Mi sussurravi:
 "Non tornerai mai piu' a casa
 Non tornerai mai piu' a casa"



                               @{"SOMMARIO" link "Titolo" 0}
@endnode

@node "Olio" "Olio Fiammingo"

                            @{b}OLIO FIAMMINGO@{ub}

                         @{i}di Corinna Ellaspide@{ui}


                  Placida scorre l'acqua del ruscello
                  attorno a questo nostro nuovo prato
                di un'erba cosi' verde cui s'innalzano
                  grevi i nodosi meli appensa scossi
                dal vento di libeccio che vi s'insinua.

                   Senti solo il gorgogliare stanco
                 dell'acqua diafana sui massi scabri,
                  il chiasso lento lieve delle foglie
                 ed il pesante levarsi in volo infine
                 di due pavoncelle dal collare bianco.

                   E la Terra ci pare inghirlandata
                    delle rose odorose, dei gerani,
                   ogni cosa ci si rallenta addosso
                     come avessimo trovato la via
                  e stessimo a rimirarla abbracciati.

                   Ci ravvede una tua mossa incauta
                   e non sei meno bella per la vita
                di quell'erba, dei meli, del ruscello:
                  laddove fu l'inganno di un momento
                 vederci vivi in un quadro fiammingo.

                  Eterno che solo alberga nell'immoto
                         dipinto, desiderarlo
                per fuggire a questa capsula di tempo.



                               @{"SOMMARIO" link "Titolo" 0}
@endnode

@node "Songs" "Songs"

                            @{b}2 SONGS@{ub} di Syd


 @{b}ALBA@{ub}

 Respira forte un altro sorso di cielo
 lascia le scarpe a riposare sul lido
 senti il silenzio che ti stringe il pensiero
 senti la voce che ti porta il mattino

 L'alba è un ricordo che viene da est
 l'acqua è un sorriso che non ti servirà
 lascia la spiaggia che di mondo ce n'è
 la sabbia serve a costruire città

 Porpora e sangue che paura d'amore
 grigio di nebbia quanta gente che c'è
 ossi di seppia come raggi del sole
 è troppa la luce che ritorna da te
  

 @{b}DESERTO@{ub}

 Disteso
 con l'anima impressa
 nel velo
 questa grande spiaggia
 non finisce mai

 Sorpreso
 da troppo silenzio
 davvero
 nel vento c'è un urlo
 non finisce mai

 Ci sono solo io sopra questo mondo

 Guarda
 pupilla che guarda
 nel sole
 questa linea di sabbia
 non finisce mai

 Resta
 pensiero e tempesta
 (ascolta)
 c'è una grande guerra
 non finisce mai

 Ci sono solo io sopra questo mondo

     "Cosa accade alla mia pelle
      sola (come solo) vedo lacrime di sempre
      non c'è confine tra la terra ed il futuro
      come terra vedi sabbia
      ed il futuro è il tuo deserto"

 Niente acqua ne' fuoco
 solo questo vuoto che conosci già

 Era la tua città



                               @{"SOMMARIO" link "Titolo" 0}
@endnode

@node "LUI" "Lui"

                        @{b}LUI@{ub} di @{i}Vincenzo Scarpa@{ui}


 E' davvero una strana sensazione quella  che  pervade  tutto  il  mio
 essere,  una  sensazione mai provata prima. Sento che qualcuno mi sta
 inseguendo, ma non ho idea di  chi  sia.  L'unica  cosa  da  fare  e'
 stringere  con  convinzione  il  manico  della  mia  valigetta nera e
 camminare piu' speditamente,  evitando  cosi'  di  farmi  raggiungere
 subito.

 Subito,  perche'  dico  subito  mio  Dio?  Come  puo'  raggiungermi o
 semplicemente vedermi con questa folla? Sento il  bisogno  impellente
 di  nascondermi,  di  essere altrove, in un altra citta', in un altro
 stato, in un altro pianeta. Qualsiasi posto va bene:  basta  che  lui
 non  mi  veda.  Lui  chi poi? Il mio fantasma immaginario? L'uomo che
 sogno ogni notte? Quello che indossa un mantello nero e  un  cappello
 da  prestigiatore?  No,  non  e'  possibile, quello e' solo un frutto
 della mia immaginazione, una creatura che puo' vivere solo  nei  miei
 incubi.  Bene,  ora  devo  cercare  di  raggiungere  la mia vettura e
 sparire per sempre; dov'e'?

 Ah, ecco, e' propio nel vicolo  qui  a  destra.  Ora  entro  e...  un
 momento!  Cosa  ci  fa  qui  l'entrata  di  di un vecchio cinema anni
 trenta? Dov'e' la mia macchina? Voglio andare via! I passi.  Qualcuno
 si  sta  avvicinando.  Devo  nascondermi  o  e'  la  fine. Mi metto a
 correre, urlando  a  squarciagola  la  parola  aiuto,  possibile  che
 nessuno  mi  senta? Dove sono finiti tutti quanti? Dove sono tutte le
 persone di  prima?  Dio  mio,  voglio  uscire  da  quest'incubo,  che
 qualcuno mi aiuti!!! Il rumore di quei maledetti passi. E' questo che
 mi rende nervoso vero? Molto probabile. Non  ho  mai  avuto  i  nervi
 saldi,  neanche  quella volta che ho ucciso a sangue freddo mia madre
 con l'ausilio di un coltello da cucina.  Lei  si'  che  era  cattiva;
 smussava  gli  spigoli  dei  mobili  per evitare che mi facessi male,
 continuava a dirmi che ero repellente per non farmi uscire di casa, e
 che  le  donne  erano  opera  del  demonio.  Davvero  una mammina coi
 fiocchi, che avrebbe fatto di tutto per il suo figliolo. Pero' non mi
 ha  mai  spiegato  perche'  beveva  birra  e si portava a letto molti
 uomini, perche' con me era perversa e mi chiamava sporco insetto.

 Svolto l'angolo. Oh Dio, ancora quei passi, adesso basta!  Quello  lo
 sistemo una volta per tutte. Apro la valigetta e cosa c'e'? Cucu'! Un
 bel machete affilato, quel grosso coltello a un solo taglio che viene
 usato  per  tagliare la canna da zucchero, propio lui. Solo che io ne
 faccio un uso prettamente diverso e molto piu' divertente: taglio  le
 teste  delle  mie  vittime  e le conservo in cantina nel congelatore.
 Uccidere e' la sola cosa che mi dia  soddisfazione  in  questo  mondo
 pieno   di  ipocriti.  Mi  apposto  dietro  lo  spigolo  del  muretto
 aspettando con trepida  ansia  il  suo  arrivo;  non  vedo  l'ora  di
 affondare il mio dolce machete nelle sue carni, uomo o donna che sia.

 Pero'  un momento, qui c'e' qualcosa di strano, qualcosa di veramente
 insolito. Come mai odo il rumore di quei passi alle mie  spalle?  Non
 puo'  essere  possibile! Maledizione, e' lui. L'uomo dei miei incubi,
 il mio compagno dei viaggi  infernali,  colui  che  mi  accompagnera'
 nella  vita  dopo  la  morte. Ma cosa dico? Io non posso morire. Devo
 ancora uccidere tanti ipocriti,  non  posso  permettere  che  costoro
 vivano  ancora.  Quel  maledetto pero' non ne vuole propio sapere. Mi
 fissa negli occhi, si toglie il  cappello  e  in  un  attimo  il  mio
 machete  si frantuma in mille pezzi. Devo correre, andare in un luogo
 piu' sicuro dove possa portare a termine i miei progetti, dove  possa
 essere  libero  di  camminare senza il timore di essere perseguitato.
 Ecco. Svolto di nuovo l'angolo ma... dove  mi  trovo?  Non  riesco  a
 credere a quello che vedono i miei occhi.

 Sono  davanti  ad  un  edificio  di  stile italiano; un vecchio dalla
 faccia deforme e logorata tiene fra le mani un cubo di  vetro  opaco,
 mentre una bambina triste e solitaria osserva una colomba trasparente
 prendere il volo per andare chissa  dove.  Due  strani  esseri  dalla
 bocca  allungata discutono tranquillamente tra loro, ed un uomo senza
 volto saluta una  donna  senza  mani.  Poi  il  tutto  si  trasforma.
 L'edificio  con  tutte  le  sue  folli  creature  si  allunga  fino a
 diventare un'altissima torre. E indovinate un po'  chi  arriva?  Lui,
 sempre lui, solo e sempre lui. Maledetto! Ma se spera di avermi cosi'
 facilmente, si sbaglia proprio di grosso.

 Entro nella torre. Una scala a chiocciola sale verso  l'alto  ed  io,
 non  potendo  fare  altrimenti,  comincio a percorrerla. Piu' avanzo,
 piu' sento dei continui brusii, degli insisten- stenti boati  che  mi
 spaccano  i  timpani  e  dei fastidiosi pi- golii; i muri respirano e
 l'aria si fa piu' pesante impedendomi di respirare. Incapace  persino
 di  parlare,  serro  le mani attorno alla gola, mi inginocchio e cado
 sui gradini. La vista  oramai  si  e'  annebbiata,  ma  posso  ancora
 distinguere  la  sagoma  di  quel maledetto che si avvicina sempre di
 piu'...



                               @{"SOMMARIO" link "Titolo" 0}
@endnode

@node "Mattia" "Mattia e Pallino"

                   @{b}MATTIA E PALLINO@{ub} di @{i}Angelo Politi@{ui}


 Pallino non era un cane come tutti gli altri. Pallino era il cane  di
 Mattia  e  questo  bastava  a  farlo  diventare  di  gran  lunga piu'
 importante di tutti  gli  altri  cani.  Gli  era  stato  regalato  in
 occasione  del  suo  quinto  compleanno  e  da  quel  giorno  avevano
 festeggiato altri quattro compleanni insieme.

 Si', perché Mattia aveva deciso con un atto d'autorita' che loro  due
 dovevano essere nati lo stesso giorno dell'anno, e cosi' il 10 Luglio
 era diventato un giorno di festa per entrambi. Pallino era una  parte
 fondamentale della vita di Mattia, e non perché fosse particolarmente
 bello,  un  agglomerato  di  arruffato  pelo  bianco   con   un'unica
 macchiolina  nera  in  prossimita'  dell'orecchio sinistro non poteva
 definirsi precisamente bello, né  particolarmente  intelligente,  che
 non  era nemmeno quello, ma perché era il suo solo e piu' caro amico.
 Era a Pallino  che  Mattia  rivolgeva  i  suoi  pensieri  durante  le
 interminabili  ore  di  scuola,  era Pallino che gli correva incontro
 appena lui rientrava in casa, era il caldo  respiro  di  Pallino  che
 sentiva  accanto  a sé di notte mentre dormiva, era Pallino, insomma,
 che lo faceva sentire importante ed unico in questo  mondo.  Pensate,
 per  capirci,  che  una  volta  in  un  tema di compito delle vacanze
 natalizie dal titolo "La mia famiglia" Mattia descrisse con  tali  ed
 affettuose  parole  Pallino  che  la maestra penso' trattarsi del suo
 fratellino minore dal soprannome buffo.

 Quell'estate, pero', le cose non erano andate proprio come  loro  due
 desideravano,    perché   l'amministrazione   del   condominio   dove
 solitamente trascorrevano le vacanze non aveva  voluto  assolutamente
 concedere  ai  genitori  di  Mattia  il permesso di portare con sé il
 cagnolino come negli anni precedenti. Mattia aveva pianto a lungo per
 questo motivo, ed aveva persino implorato il padre di non volere piu'
 andare al mare e che lo lasciassero dai nonni con  Pallino,  ma  alla
 fine aveva compreso che anche loro avevano il diritto di stare con il
 proprio figlio un po' di tempo  e  aveva  dovuto,  cosi',  arrendersi
 all'idea  di  dovere  rimanere  tre settimane senza il suo piu' amato
 compagno.

 E quei giorni passavano maledettamente lenti, e  non  uno  senza  che
 Mattia  non  desiderasse  con tutte le sue forze di avere vicino a sé
 Pallino. Immaginarsi, dunque, il suo stupore quando si  vide  correre
 incontro sulla spiaggia il bianco e peloso amico con l'inconfondibile
 macchiolina nera sull'orecchio sinistro. Mattia stentava a credere ai
 suoi  occhi  e  solo quando poté abbracciarlo stretto stretto a sé si
 senti' posseduto da un'immensa  gioia  e  incomincio'  a  gridare  di
 felicita'.  Pallino  era spossato dalla fatica, ma la sua contentezza
 lo ripagava di tutte le peripezie del  viaggio  e  lo  ricaricava  di
 nuove energie.

 Anche  i  genitori di Mattia rimasero alquanto sorpresi nel vederselo
 li' e non riuscirono a trattenere un sorriso di  ammirazione  per  il
 coraggio e l'affetto che Pallino aveva dimostrato in quell'occasione.
 E ora guardavano Mattia che giocava a rincorrersi con lui, e  poi  si
 rotolava nella sabbia e lo gettava in acqua, che Pallino aveva sempre
 odiato l'acqua, e  poi  ecco  quel  gommone  cosi'  vicino  accendere
 improvvisamente  il  motore,  un  Evinrude  da 25 cavalli, e dei peli
 bianchi e ora anche un po' rossastri schizzare da tutte  le  parti  e
 l'orecchio  con  la macchiolina nera, quello sinistro, finire proprio
 nelle mani di Mattia incredulo che subito si getta anche lui in acqua
 nel  tentativo  di  salvarlo  e  l'elica del motore si affanna per un
 attimo poi riprende con un rumore piu' stridulo e  tutti  gridano  in
 direzione  del  braccino  che  riemerge dall'acqua perché nulla vi e'
 piu' attaccato e la madre di Mattia si accascia per  terra,  infarto?
 no  forse  e' solo un comprensibile malore passeggero, le si avvicina
 un medico, e' proprio infarto maledizione, non  c'e'  piu'  tempo  da
 perdere,  qualcuno  corre a chiamare un'ambulanza, il medico si offre
 di restare vicino alla madre ad attenderla, mentre  il  padre  carica
 Mattia  e  il  suo  braccino  sulla  macchina  e  si  affretta  verso
 l'ospedale, tutta la spiaggia e' ammutolita, incredula che  un  cosi'
 grande  dolore  sia  potuto  accadere  proprio li' sotto i loro occhi
 senza poterci fare niente, e io pensavo che il ragazzo l'avesse visto
 il  motoscafo, e' successo tutto cosi' all'improvviso che non mi sono
 nemmeno resa conto, anche mia figlia ci gioca sempre li' vicino  e  a
 volte  ci  fa  anche i tuffi da quei motoscafi ormeggiati li' e io le
 dico sempre..., certo che quando e' destino... pensa che  l'altr'anno
 il  figlio  di  una  mia amica doveva andare in Marocco in camper con
 altri due poi all'ultimo momento s'e'  ammalato  e...  domani  arriva
 Baccini  in  concerto e Tina deve uscire con un nuovo ragazzo tedesco
 con dei muscoli che sembra una  statua  greca  e  da  Benetton  forse
 iniziano  i  saldi  e  c'era  un tubino blu tinta unita che non me lo
 lascio davvero scappare e poi vedrai che faccia la Piera quando me lo
 vede  su e la moglie di Arturo pare che se l'intenda con il bagnino e
 lo scorso anno sono stato alle Bermuda  che  li'  l'acqua  e'  ancora
 pulita  che  puoi persino berla e i pesci ti sfiorano le gambe e ieri
 sera c'avevo a cena il Gustavo che e' una sagoma che non  ti  dico  e
 dopo  qualche  bicchiere inizia a raccontare delle barzellette sconce
 che sono  la  fine  del  mondo  e  puoi  bene  immaginare  la  faccia
 imbarazzata  di  alcuni ospiti che vorrebbero ridere ma per un po' si
 trattengono e poi giu' tutti a crepapelle e non conosci mica un  buon
 commercialista  che  il  mio  mi sembra che ci goda a farmi pagare di
 piu' e dice che non si puo'  detrarre  quasi  niente  mentre  conosco
 alcuni  che  ti detraggono anche le ore di aerobica e hai sentito che
 la figlia del Viciguerra e' andata via in tenda con uno di nove  anni
 piu'  vecchio di lei pensa te che roba... ma a te quanto ti durano le
 pile del cellulare, perché a me hanno garantito almeno dodici ore  ma
 e'  gia'  tanto se arrivano a otto e dopo ogni ricarica mi sembra che
 durino sempre meno anche se non sto mica li' a  contare  i  minuti  e
 comunque  se  non  ne  avessi  dietro  una di scorta... scusa mi puoi
 portare un cestello  con  del  ghiaccio  e  una  bottiglia  di  acqua
 minerale naturale e anche qualche fetta di limone e sai se poi Baggio
 ha firmato ancora per la Juve che un giornale dice  una  cosa  e  uno
 un'altra e venite anche voi alla festa di Paolo che inaugura la barca
 nuova non che sia granche' ma... e dimmi ma e'  vero  che  nella  tua
 pensione  si  mangia il pesce un giorno si' e uno no perché da noi lo
 fanno solo nel fine settimana e mica  che  paghiamo  meno  anzi...  e
 certo che oggi fa ancora un gran caldo, vero?



                               @{"SOMMARIO" link "Titolo" 0}
@endnode

@node "Consultazioni" "Le Consultazioni"

                 @{b}LE CONSULTAZIONI@{ub} di @{i}Vittorio Curtoni@{ui}


 Vista dall'alto, dalla cima della collina, la casa era  un  grumo  di
 ricordi  rappresi  sul  ritmo  del  suo respiro; e sull'affanno delle
 immagini che premevano dietro le pupille, se appena lui chiudeva  gli
 occhi.  Restò  a  guardarla  per  qualche  minuto, sotto il tramonto.
 Strinse i pugni, per avvertire la fisicità di qualcosa,  del  proprio
 corpo,  della  pelle sempre presente a se stessa. Io sono qui e posso
 toccarmi e quindi esisto, pensò. Tutto il resto, tutto quello che  mi
 accade  qui,  è  falso.  Gli  piaceva  mentire,  su  alcune cose. Poi
 s'incamminò giù per la discesa, e i suoi piedi sfioravano l'erba,  ma
 non  la  piegavano, perché non potevano toccarla; e l'aria della sera
 era immobile, senza fruscii.

 Di soppiatto, sporgendo il viso dal davanzale  della  finestra,  spiò
 Estelle:  stava lavando due piatti e un bicchiere in cucina, i lunghi
 capelli castani raccolti a treccia. Il vestito rosso e sgraziato  che
 le  arrivava  alle  caviglie  aggiungeva anni alla sua giovinezza. Il
 bambino giocava in un angolo della stanza con  un  trenino  a  molla.
 Potessi almeno bussare.

 "Mi  piacerebbe offrirti un caffè" disse Estelle, accomodandosi sulla
 vecchia poltrona in soggiorno. "Un caffè,  oppure  un  tè.  Qualcosa.
 Sarebbe bello." "Mi piacerebbe accettare un caffè" disse lui. "Oppure
 un tè. La prossima volta, forse. Speriamo."  "Mi  piacerebbe  vederti
 seduto"  disse Estelle. "Lì, davanti a me. Stai sempre in piedi. Sono
 una pessima padrona di casa." Lui alzò una mano, sorrise,  scosse  la
 testa.  "Oggi  ho portato le sigarette" disse. "Non ti darò fastidio,
 non sentirai  il  mio  fumo.  Basteranno,  per  un'ora  o  due."  "Mi
 piacerebbe toccarti" disse Estelle.

 "E'  la mancanza di fisicità" le confessò più tardi. "Non te l'ho mai
 detto, ma è la cosa più terribile. E' come essere  chiuso  sotto  una
 campana  di vetro. Poter sentire solo i sapori che hai già in bocca."
 "Tu rimpiangi le cose del mondo" disse lei, e nel suo tono  c'era  un
 accento  d'accusa,  di  rimprovero. "Io vivo, Estelle, io vivo. Ho il
 mio mondo, le mie cose. Qui, tutto mi viene strappato. Ma non sono un
 fantasma. Non vuoi proprio credermi?" Lei imbastì un sorriso pensoso.

 Il bambino interruppe il gioco coi soldatini, alzò la testa. "Con chi
 stai parlando, mamma?" chiese. "Parlo da sola. Faccio  finta  che  ci
 sia  papà." Estelle andò a carezzargli la testa, tornò a sedere. "Non
 preoccuparti, non c'è nessuno. Sto giocando  anch'io."  Indifferente,
 Luca riprese in mano i soldatini. La battaglia si riaccese. Lui tolse
 di tasca l'accendino, infilò una sigaretta in bocca.  "Non  ti  vede"
 sussurrò  Estelle. "Non ti sente nemmeno. Perché non vuoi confessarmi
 chi sei?" "Te l'ho già detto un miliardo di volte." Con  un  sospiro,
 lui cercò di appoggiarsi al cassettone di legno antico, tarlato, e il
 suo gomito penetrò  nel  mobile,  affondò  fino  all'attaccatura  del
 polso.  "Cristo."  Odiava  accorgersi di essere diventato parte di un
 oggetto.

 "Credo che questa sarà una delle ultime volte. Non chiedermi  perché,
 non lo so. E' solo un'impressione. Ma penso... Quanto tempo è passato
 dall'ultimo incontro?" "Otto mesi"  rispose  lei,  sgranocchiando  il
 dolce  al  cioccolato che aveva preso in dispensa. "Otto mesi per te.
 Per me sono state  solo  due  settimane.  Gli  intervalli  si  stanno
 accorciando."  Irritato  senza  un motivo, lui raggiunse la porta, la
 attraversò come se non esistesse, lanciò il  mozzicone  di  sigaretta
 sul  prato  davanti  a  casa.  Gli  sarebbe  piaciuto  persino  poter
 scatenare un incendio. No, basterebbe un piccolo  fuoco,  pensò.  Una
 semplice  fiamma. Poter interagire in qualche modo con questa realtà.
 "Tuo marito è ancora imbarcato?" domandò poi  a  Estelle,  quando  fu
 tornato in soggiorno. "Sì. E' sulla Nautilus. Dovrebbero attraccare a
 Genova fra un mese e mezzo. E' tanto che non lo vedo." A lui venne la
 voglia  irrefrenabile  di  ridere;  e  sotto,  nel  profondo, avvertì
 l'inizio  di  un  conato  di  vomito:  la  disperazione,  la  rabbia,
 l'impotenza,  l'assurdità  di tutto quello; le cose che gli torcevano
 lo stomaco, glielo stravolgevano. Come accadeva sempre. "Non  ho  mai
 capito  perché  tu  abbia sposato uno che fa il marinaio. Voglio dire
 che aspettare è il peggiore dei destini. Io lo so molto bene. Non  ha
 senso." "Sì che ha senso, se aspetti qualcuno che ami" disse lei.

 La  tomba  di  Estelle, come già era successo le altre quattro volte,
 gli procurò una sensazione di ruggine. Ruggine in  gola,  e  sotto  i
 piedi.  Il  cimitero  era  vecchio,  inselvatichito, abbandonato a se
 stesso: la zona del disastro delle piccole città italiane, sempre sul
 punto  di  essere  inghiottite dalla bocca famelica di una metropoli,
 sempre pronte a schivare il morso e a coprirsi  di  nuove  cicatrici.
 Gli era costato mesi scoprire quel cimitero, quella lapide. E adesso,
 davanti  a  una  pietra  ingiallita  dalle   piogge   acide,   bucata
 dall'erosione  dell'atmosfera  satura  di veleni, se ne stava lì, col
 piccolo  patetico  mazzo  di  fiori  ancora  in  mano,  incapace   di
 depositarlo  sui  cespugli  di  erbacce  che nascondevano il terreno.
 L'unica cosa solida, concreta, erano le  due  date  incise  sul  lato
 destro  della  lapide: la nascita e la morte di una donna che per lui
 rappresentava solo un fantasma. Una  donna  che  vedeva  in  lui  uno
 spettro  incapace  di  responsi  coerenti,  pronto  alle  accuse e ai
 silenzi. Appoggiati i fiori sull'erba, allungò una mano a sfiorare la
 fotografia di Estelle. Anche la superficie di quell'ovale era ruvida,
 costellata di minuscoli fori che erano  il  segno  del  tempo.  Della
 realtà.   Di  una  delle  tante  realtà  possibili.  Non  le  rendeva
 giustizia, la fotografia. Perché avevano voluto ricordarla così,  col
 viso  minato  dalla  malattia, e gli occhi infossati, i capelli ormai
 radi, l'espressione ebete nello sguardo? Estelle era  stata  un'altra
 persona,  un  altro  modo di vivere: suo figlio, evidentemente, aveva
 deciso che anche a lei doveva  spettare  una  punizione.  Minima,  ma
 eterna  nella  fissità dell'immagine sempre identica a se stessa, per
 tutti i giorni e tutti i futuri che quel cimitero avrebbe conosciuto.
 Stava per piovere. Nubi nere si erano andate accumulando per l'intera
 mattinata, e adesso nell'aria c'erano  scoppi  lontani  di  tuono,  e
 l'odore  particolare  che  precede  i  temporali. Al cancello, il suo
 autista lo aspettava, pronto a intervenire con l'ombrello,  se  fosse
 stato  necessario.  Lui  avrebbe  voluto fermarsi lì per anni. Dirle,
 finalmente, tutte le cose che non aveva  mai  accettato  di  svelare.
 Confidarle:  "So  quando  morirai, e di cosa. So il giorno, l'ora, il
 minuto del naufragio della Nautilus. Perché  sarà  la  morte  di  tuo
 marito  a  scatenare  la  tua  morte. E la mia." E aggiungere: "Siamo
 chiusi in un cerchio d'odio, mia cara. Al centro c'è  tuo  figlio,  e
 noi  ruotiamo attorno alla circonferenza come lancette di un orologio
 che non riesce più a fermarsi. Siamo troppo deboli,  o  forse  lui  è
 troppo  forte."  Si guardò attorno. Era solo. "E' lo stesso" disse ad
 alta voce, per dare carne e  sangue  agli  incubi.  "E'  lo  stesso."
 Quando cominciò a piovere, l'autista era già al suo fianco.

 "L'agonia  del  mondo,  di  questo pianeta" disse lui. "La Terra alla
 fine del tempo. No, non so quante guerre ci saranno, e non so nemmeno
 quando succederà. Migliaia di anni, decine di migliaia, milioni... E'
 lo stesso, non fa differenza. Io sarò lì. Solo. L' ultimo  uomo  vivo
 sulla  faccia  del  pianeta,  tra  rughe  gigantesche  del  terreno e
 costruzioni a spirali di  vetro  che  oggi  voi  non  potete  nemmeno
 immaginare.  Ma  neanche  noi,  nel  mio tempo, le immaginiamo. Solo.
 Completamente solo. Forse la  nostra  razza  sarà  fuggita  su  altri
 mondi,  oppure sarà scomparsa, distrutta... Non lo so. Non so niente.
 L'unica cosa di cui sono  sicuro  è  che  io  sarò  lì,  e  che  sarà
 terribile."  "E  potrai  toccare le cose?" chiese Estelle. "Sì, potrò
 toccarle. Perché dovrò morire di fame, di sete, e di solitudine. Qui,
 adesso,  vedi..."  Lui  agitò  le mani, allargò le braccia a indicare
 l'orizzonte del mondo. "Questa è una punizione. Anzi, no,  una  prova
 di  forza  fra  me  e  lui. Se riuscissi a convincerti..." "Lui chi?"
 disse Estelle, secca.

 "Sì, capisco che non è facile. E'  tuo  figlio,  lo  so.  Non  voglio
 chiederti  l'impossibile.  Nemmeno mia madre, se le avessero detto...
 Ma cerca di parlargli, di  convincerlo.  Questo  potrai  farlo,  no?"
 "Convincerlo  di cosa?" Estelle balzò in piedi di scatto, rovesciando
 sul pavimento la carta del dolce che aveva appoggiato sul  ginocchio.
 "Se  non  ti  vede.  Non  ti sente. Convincerlo che tu esisti? Che vi
 incontrerete fra chissà  quanti  anni?  No,  no,  non  ci  credo  io,
 figurati  se  può  crederci un bambino di cinque anni." "Ma fa finta"
 urlò lui, trapassando con la mano una parete. "Mi vede, mi sente.  Sa
 già  tutto.  Me  lo ha confessato. Tre giorni fa. Mi ha raccontato di
 questi nostri incontri, e ricordava  benissimo  le  tue  frasi  e  le
 tue..."  Luca  sollevò gli occhi. Un soldatino si alzò piano in aria,
 galleggiando davanti agli occhi del bambino. Luca non fece il  minimo
 gesto;  non  tentò  d'afferrarlo.  Nel  giro  di  pochi  secondi,  il
 soldatino era fermo sotto il soffitto, a due metri dal pavimento. "Ma
 non  vedi?"  mormorò  lui.  "Guarda cosa sta facendo!" "Sei tu" disse
 Estelle. "Adesso non cercare di imbrogliare le carte. Sei tu  l'unico
 fantasma di questa casa."

 Luca  era  vecchio,  e  stanco.  Sessantacinque anni, forse settanta.
 Aveva l'aria disfatta di chi ha atteso, per  l'intera  esistenza,  un
 unico momento; e quando quel momento arriva, non riesce più a viverlo
 con la soddisfazione, col trionfo che aveva immaginato. L'aria di chi
 resta  sconfitto  dalla vittoria. "Ti ho cercato per un'eternità" gli
 disse, prima  di  sedersi.  "Non  è  stato  facile.  Sei  riuscito  a
 nasconderti  bene,  e  le  mie  doti non sono... perfette. Posso fare
 molte cose, ma non tutto." Lui lo scrutò con la stessa attenzione che
 pochi giorni prima aveva dedicato ai reperti fossili appena giunti da
 Marte. "Aspetti un minuto"  disse.  Automaticamente,  senza  volerlo,
 aveva risposto in italiano: un brusco ritorno alle origini, un'oscura
 e inquietante maniera di arrendersi  prima  ancora  di  conoscere  il
 nemico. "Io non mi sono mai nascosto da nessuno. Vivo a Washington da
 molti anni, e se ho accettato di vederla è stato solo perché..." Luca
 si  accomodò  sulla poltrona davanti alla scrivania. Una scrollata di
 spalle, e l'indifferenza che si faceva strada  sul  suo  volto.  "Hai
 accettato  di  vedermi perché ho detto a una delle tue segretarie che
 sono il figlio di Estelle, e da un po' di tempo questa Estelle ti sta
 creando qualche problema, giusto?"
   
 "Sì,  è  vero,  sono  arrivato  con  l'ouija  board" disse lui, pochi
 secondi più tardi, quando il soldatino si  fu  posato  a  terra.  "Tu
 invocavi  gli spiriti della tua casa, e mi sono materializzato io. Ma
 è stata solo una coincidenza. Anzi, no, quale coincidenza. La colpa è
 sua.  Sua.  Ha  programmato  tutto,  deciso tutto, prestabilito... Mi
 odia. E non gli basta distruggermi. Vuole divertirsi. E' crudele. Gli
 fa  un  piacere enorme divertirsi alle mie spalle." "Quando io chiamo
 gli spiriti, è per una consultazione"  disse  Estelle.  "Tu  vieni  e
 scompari  a  tuo  piacere.  Non mi lasci niente. Non un responso, una
 frase. Le nostre conversazioni sono  a  senso  unico.  E  accusi  mio
 figlio  di  qualcosa che è molto assurdo e cattivo. A volte mi chiedo
 se sia un bene continuare a vederti." "Estelle, mia dolce Estelle, tu
 non  puoi  farci  niente.  Siamo  due  marionette,  tu e io. Facciamo
 soltanto quello che vuole lui."

 Il suo accampamento, al tramonto: un sole pallidissimo  in  cielo,  e
 un'atmosfera  trasparente,  rarefatta,  che  quasi inebriava. Quattro
 paletti piantati nel terreno, una tenda verde. Scorte di  viveri  per
 un  mese,  forse due: scatolette, ovviamente, e bottiglie, e lattine.
 Si era preparato. Dopo il primo balzo,  dopo  il  secondo;  dopo  gli
 agonizzanti,   interminabili   giorni   di   sete   e  fame,  con  le
 allucinazioni che tumultuavano sotto le palpebre e dietro  le  iridi;
 dopo  lo  spietato  arrancare  su  un  terreno che sembrava del tutto
 incapace di vita: adesso, per l'ultima volta, o per la penultima,  si
 era  preparato.  E  guardava  avanti,  a  sette  otto  chilometri  di
 distanza, col binocolo a infrarossi. Nella sera che probabilmente era
 una delle ultime sere del mondo. La grande spirale si alzava verso il
 cielo, limpida, tersa. Invitante. Trasparente come un vetro  forgiato
 da mani tanto abili. Un mistero da ricostruire. Sedette su un macigno
 di roccia nera. Il vento soffiava debole, smorzato, accennando un suo
 canto fra le alte montagne che lui aveva attorno. Aprì una scatola di
 carne e cominciò a mangiare.  Di  tanto  in  tanto,  la  punta  della
 forchetta  si  arrestava  davanti  alle sue labbra, e lui smetteva di
 masticare; e si girava a guardare, ed era così solo che avrebbe  dato
 il  suo  regno  per  un  cane,  o  un  gatto,  o  uno schifoso lurido
 scarafaggio. Sentiva addosso il fetore della morte.

 "Estelle, Estelle, FERMALO!"

 Il mattino dopo, cominciò ad avanzare verso la struttura di vetro.  A
 tratti, il terreno vibrava sotto i suoi piedi, come se grandi, immani
 macchine  fossero  in  azione.  Udiva  rombi,  e  ronzii,  e   scatti
 improvvisi  (clic clac clic clic); e a volte, un lampo verde scattava
 a pochi metri. Incendiava l'aria, gli toglieva la  visuale.  Poi,  un
 ponte  giallastro  correva  tra le cime di due montagne, più avanti e
 molto più sopra di lui. Una specie di organo  rimbombava  nel  grande
 silenzio.   E   non   c'era   altro.  Nient'altro.  Effetti  speciali
 fantastici, pensava lui. Veramente fantastici. Ma  avrebbe  preferito
 non essere lì.

 "Quando  tu  sei  arrivato" disse Luca, "quando io ti ho evocato, ero
 soltanto un bambino, e giocavo coi soldatini. Aspettavo mio padre. La
 Nautilus,  ricordi? Prima che affondasse... A volte mi chiedo se sono
 stato io. A farla affondare, intendo. Per  cominciare  questo  gioco.
 Per poterti punire, dopo averti visto nel mio futuro."

 In  quel  punto,  il  terreno  era  vetrificato.  Avanzare  era  come
 scivolare  su  una  lastra  di  ghiaccio  tiepido,  e   orribilmente,
 terribilmente   trasparente.   Si   mise  carponi,  e  scrutò  sotto:
 chilometri  e  chilometri  di  un  biancore  abbacinante,  a  perdita
 d'occhio,  interrotto  qua  e  là  da forme rosse. Grandi uova con la
 superficie costellata d'antenne. Chissà cosa contenevano. Capsule del
 tempo,  pensò.  Capsule  di  realtà. Sarebbe stato interessante poter
 scavare in quel terreno canceroso. Il primo uovo doveva essere a tre,
 quattrocento  metri  di  profondità.  Non molto. Con un buon martello
 laser, forse ce l'avrebbe fatta. Se quello non era l'ultimo balzo, se
 ci  fosse  stato  un  altro  ritorno  al  suo mondo prima dell'esilio
 finale, si sarebbe procurato l'attrezzatura.  Strisciando  a  quattro
 zampe,  si spostò verso destra. Lontana, lontanissima, una distesa di
 pietra grigia tagliava  l'orizzonte.  Forse  era  irraggiungibile,  e
 forse no. Per lo meno, doveva tentare. Aveva tutto il tempo del mondo
 a disposizione.  Gli  sarebbe  bastato  un  sasso,  per  saggiare  la
 resistenza  del  vetro.  Un colpo secco, duro, con un pezzo di roccia
 appuntita; e vedere come  reagiva  il  terreno.  Se  si  fendeva.  Se
 possedeva  elasticità.  Se era pronto a regalargli qualcosa, prima di
 ucciderlo.

 Il suo accampamento, alla sera: la tenda alle sue spalle, e davanti a
 lui il fuoco chimico alimentato da tavolette gialle, rettangolari. Ne
 bastava una per tre ore di fiamma. E non faceva  freddo,  non  faceva
 caldo:  il  clima ideale per un picnic. Ma lui aveva bisogno di luce.
 Le stelle erano fioche, la luna bluastra; il cielo, di  un  nero  più
 denso  dell'inchiostro.  Non c'erano nubi, in quel particolare futuro
 del pianeta Terra. Non pioveva mai. Solo, di tanto in tanto, la  voce
 del   vento   correva   tra   i  canyon  artificiali  di  costruzioni
 impensabili. E i tuoni  tecnologici  di  macchine  sempre  vive,  mai
 morte,  scaraventavano  il loro rombo a rimbalzare di torre in torre,
 di  guglia  in  guglia.  Cuspidi  di   suono   che   si   abbattevano
 immediatamente,  per  non  disturbare l'atroce cappa di silenzio. Lui
 aprì una scatola di carne, si accovacciò davanti al fuoco, e cominciò
 a  mangiare.  Nelle  sue  orecchie, dalla cuffia del lettore di laser
 disk, la voce di John Lennon lo rassicurava.  Gli  raccontava  di  un
 mondo  senza paradiso, senza Dio, senza proprietà. Di quel mondo. Non
 sapeva se piangere o ridere.

 Estelle non  aveva  più  parole.  La  mano  sulla  bocca,  gli  occhi
 sbarrati,  fissava  lo  schermo  del  televisore.  Aveva  azzerato il
 volume. Stava godendo, in tutta la loro sublime atrocità, le immagini
 trasmesse in diretta, via satellite, dalla CNN: la visuale dall'alto,
 l'onnipotenza  della  telecamera  immune  al  disastro,   al   sicuro
 sull'elicottero.  Sotto,  il mare ribolliva, mugghiava. Sferzava quel
 poco di scafo che ancora emergeva dall'acqua: il ponte di comando  in
 fiamme  della  Nautilus,  e  la prua arcuata verso l'alto, e il fuoco
 avido  che  mangiava  tutto,  ingurgitava,  assorbiva,  digeriva.  Un
 processo  di  nutrizione che al mare non interessava; l'ingestione di
 un corpo alieno, metallico,  coriaceo,  repellente.  Di  morbido,  di
 soffice,  di  commestibile,  ci  sarebbero  stati  solo  i  cadaveri.
 Macerati  a  marinatura  lenta  dal  sale   dell'acqua;   assaggiati,
 sbocconcellati,  divorati.  Coi  giorni.  Con gli anni. Una sepoltura
 fertile,  per  le  creature  dell'oceano.  Lui  si  portò  dietro  la
 poltrona.  "Estelle"  disse.  Lei  non  reagì.  "Estelle..." Provò ad
 appoggiarle una mano sulla spalla, ma era inutile.  "Estelle,  io  lo
 sapevo. Non potevo dirtelo, tutto qui. Non sono uno spettro, non sono
 niente di ciò che credi tu.  Lo  sapevo,  ma  farti  del  male  senza
 ragione..."  Girò  attorno  alla  poltrona,  si  fermò davanti a lei.
 "Estelle" sussurrò. Lei non  disse  niente.  "Estelle,  mi  vedi?  Mi
 senti?"  Sullo schermo, la Nautilus era alle fasi finali dell'agonia.
 La prua si era  abbassata  in  acqua,  brillante  di  fuoco  come  il
 bagliore  di  cinquanta  soli.  Attorno  a  quell'ultimo frammento di
 scafo, mosche  impazzite,  le  lance  della  Guardia  Costiera  e  le
 motovedette  e  tutte  le  altre  imbarcazioni  uscite  dal  porto si
 aggiravano frenetiche, a raccogliere uomini. Sì, ci  sarebbero  stati
 superstiti,  e  molti;  ma non tutti si sarebbero salvati. "ESTELLE!"
 urlò lui.  Inutile.  La  recisione  finale;  il  taglio  del  cordone
 ombelicale.  "Il  Signore è mio pastore" intonò lui, a bassa voce. Ma
 mormorare, o gridare, o strillare, era lo stesso. "Nulla più  mi  può
 mancare..."  Il  figlio  di puttana, pensò, mi ha tolto l'audio, e il
 video. E si pentì subito, perché Luca era figlio di Estelle. Però era
 anche  un figlio di puttana. "Addio" le disse, posandole sulla fronte
 un bacio che lei non avvertì,  non  percepì,  non  sentì.  "E'  stata
 l'ultima   volta.   Lieto  di  averti  conosciuta."  Poi  accese  una
 sigaretta, e aspettò di essere richiamato indietro.

 "Oh, non c'è nessun senso, nessunissimo  senso"  gli  assicurò  Luca.
 Aveva  ripreso  un  minimo  di controllo, e un po' di colore in viso.
 Sembrava parlare di qualcun altro, della vita di uomini che loro  due
 non  avevano  mai  conosciuto.  "Un  gorgo. E' così che lo vedo, dopo
 tanti anni. I miei poteri, e mia madre, e mio padre, e te. Il  nostro
 futuro,  tutto quanto... Non c'è una spiegazione. Non c'è una logica.
 E' così, e basta." "Ma perché proprio me?" chiese lui.  "Non  lo  so.
 Perché io ti odio. A priori. Comunque. Non c'è altro. Ti ho visto nel
 mio futuro, e ti ho odiato."

 Una scheggia di terreno vetrificato schizzò in alto. Tracciò una scia
 gialla  sopra  la  sua  testa,  e una nube di fumo acido. La mano che
 stringeva il sasso ricadde sul fianco, perplessa. Da nord risuonò una
 vibrazione  come  di  gong; e, sotto i suoi piedi, la lastra di vetro
 cominciò a fendersi. Lacerarsi. Divaricarsi. Esplodere a geyser verso
 l'alto, in una fontana incredibile, inarrestabile, imbevibile. Con un
 balzo, lui si buttò di nuovo a destra, sulla roccia. Si coricò  sulla
 pietra  dura  e  si  riparò  la testa con le mani. Per una volta, per
 l'unica volta da quando era stato trasportato lì, l'aria si riempì di
 un  continuum  di  suoni. Rumori. Vibrazioni. Esplosioni. Montagne di
 detriti, trasportate da un  vento  invisibile,  volavano  verso  est.
 Verso  una  delle algide, estranee, glaciali torri che si levavano ai
 limiti della sua visuale. A delimitare il  panorama  della  fine  del
 mondo,  che lui solo avrebbe conosciuto. Quando il turbine cominciò a
 placarsi, rialzò la testa.  Piano,  timidamente.  Guardingo.  Con  la
 consapevolezza  di  non  possedere  la minima protezione. E vide: uno
 squarcio apocalittico nel vetro; frammenti  rossi,  polverizzati,  di
 uova  in  frantumi  che volteggiavano nell'aria; brandelli di antenne
 lacerate che correvano verso  la  linea  dell'orizzonte;  un  terreno
 ormai  impraticabile,  e  sterile  per l'eternità. Niente gli pioveva
 addosso. Appoggiandosi sulle mani, si tirò in piedi.  Il  tornado  di
 vento e vetro si stava allontanando; e sotto si era aperta una crepa.
 Sin  dove  poteva  arrivare  il  suo  occhio,  le   uova   si   erano
 polverizzate.  Adesso  erano  cumuli  inerti  di  cenere rossa, grumi
 pronti a  essere  triturati  dal  macinapepe  dell'eternità.  Cristo,
 pensò.  Sono  riuscito  a  portare  la  morte  in un mondo morto. Non
 avrebbe mai scoperto cosa contenevano le uova rosse.

 "Non potremmo arrivare a un  accordo?  Decidere  una  prassi  comune?
 Vedere  cosa  fare?  Insomma..."  Lui alzò le braccia, tentò tutte le
 smorfie che la sua scarsa mimica facciale gli concedeva. "Io  qui  ho
 una  posizione. Soldi. Potere. E nutro un affetto particolare per tua
 madre" aggiunse, come se bastasse  quell'affermazione  a  garantirgli
 uno  status  privilegiato.  "Sono  il suo fantasma preferito. Cosa ne
 dici, Luca?"

 Il suo  accampamento,  all'alba:  luce  giallastra  del  sole;  fuoco
 spento,  per  stanchezza, per sonno; silenzio totale; mondo immobile.
 Si guardò attorno, mentre aspettava che la caffettiera a batterie gli
 preparasse  la solita, gigantesca razione di catrame. Un tempo, nella
 sua vita prima di Luca, il caffè del mattino gli serviva per uccidere
 gli  ultimi  residui di sogno incollati ai neuroni; da quando era lì,
 non sognava più. O forse sognava, ma non  ricordava,  e  lo  riteneva
 profondamente  ingiusto:  un  altro  furto, un'altra cosa che gli era
 stata sottratta senza  una  sua  minima  colpa.  Ma  quella  mattina,
 portando  la  prima  tazza  di  caffè  alle  labbra,  fu colto da una
 folgorazione che lo paralizzò, lo raggelò,  lo  pietrificò.  Una  sua
 colpa esisteva, ed era un peccato primordiale, degno del più alto dei
 castighi. Il massimo affronto all'universo umano, alla meccanica  dei
 sentimenti:  l'orgoglio  della  solitudine.  Nelle coordinate del suo
 mondo, sino a quando poteva ricordare, sino al momento più antico che
 la  memoria  fosse in grado di presentargli, era esistito soltanto il
 lavoro, e nient'altro. L'ossessione di Marte, unico  scopo  dei  suoi
 giorni.  Vissuti  in  un  isolamento  narcisistico  che lo aveva reso
 impermeabile  ai  rapporti  umani,  inattaccabile   dall'amore,   non
 contagiabile  dagli  affetti. Nessuna donna, prima di Estelle. Nessun
 figlio, prima di Luca. C'è molta giustizia, pensò, assaporando con un
 piacere primordiale il caffè bollente. Solo alla fine del mondo. Come
 sono sempre stato. Ma anche Luca era solo. E un  padre  vero  non  lo
 aveva mai avuto.

 Stupefatto,  guardava  l'insetto  saltare  sotto  la  volta esagonale
 dell'immensa sala. Non gli importava nulla delle  colonne  scanalate,
 composte  di  una  sostanza verde, tremolante, che sembrava gelatina;
 non gli interessava la macchina inerte che dominava  il  fondo  della
 sala, gialla, persa nei propri sogni, nel ricordo dei padroni che non
 c'erano più. Più tardi. Avrebbe studiato  tutto  più  tardi.  Adesso,
 l'unica cosa essenziale era il grillo nero che stava seguendo a passi
 discreti, nel  timore  di  spaventarlo.  Qualcuno  con  cui  dividere
 l'eternità  dell'agonia.  "E'  elettrico"  disse  una  voce  alle sue
 spalle. "Come in quel vecchio romanzo di fantascienza. E  non  canta.
 Però  una  parvenza di vita è meglio di niente." Si voltò. Luca era a
 due passi da lui, il volto finalmente  disteso,  quasi  aperto  a  un
 sorriso.  "Ti aspettavo" gli disse lui. Luca annuì. Non era sorpreso.
 Nessuno dei due era sorpreso.  "Certo  che  potremmo  arrivare  a  un
 accordo" disse Luca, riprendendo il discorso di qualche giorno prima.
 Di milioni di anni prima. "Decidere una prassi comune. Se vuoi."  Lui
 appoggiò lo zaino sul pavimento. Le pareti della sala assorbivano gli
 echi come fossero di spugna; e forse lo  erano.  La  voce  umana,  lì
 dentro,   possedeva   il  nitore  di  una  nuvola  vista  dalla  cima
 dell'Himalaya. Il grillo sparì dietro una colonna. Nessuno dei due si
 prese  il  disturbo  di seguirlo. "Ho esplorato questa Terra prima di
 te" disse Luca. "Tanto tempo fa. Subito dopo esserci arrivato. Si può
 sopravvivere.  Ti  guiderò  io.  So dov'è nascosto il cibo, e ci sono
 molte cose da imparare. Molte." Lui gli tese la mano. "Molte" ripeté.

 Il loro accampamento, al tramonto: due tende verdi, l'una  di  fronte
 all'altra.  Di lato, il fuoco chimico delle tavolette gialle. Lui sta
 canticchiando qualcosa sottovoce. "Il meccanismo,  il  gorgo,  ci  ha
 distrutti  tutti  e  tre"  gli  dice  Luca. "O forse tutti e quattro,
 contando mio  padre.  Questa  solitudine  era  inevitabile.  Dobbiamo
 pagare."  Lui  si gira, guarda Luca e gli sorride. "Ma no, cosa dici?
 Questa è la fine della solitudine. Pensaci, pensaci." Poi riprende  a
 canticchiare  e  accarezza  il  grillo  elettrico  che ha in mano. Il
 grillo non si muove. Non  canta,  e  non  si  muove.  Dopo  tutto,  è
 soltanto elettrico.

 "Mio  antico  nemico." Luca lo abbraccia. "Mio nuovo padre. Andiamo a
 fottere questo vecchio mondo." "Vecchissimo" lo corregge lui.



                               @{"SOMMARIO" link "Titolo" 0}
@endnode

@node "taglines" "Taglines"

                   @{b}TAGLINE@{ub} a cura di @{i}Leone L'allegro@{ui}


 Eccovi  la  nostra  selezione  di  tagline  per  questo  numero.  Non
 dimenticate  di  inviarci  le vostre, o quelle che troverete in giro,
 sull'argomento del prossimo numero: Computer,  Sistemi  Operativi  ed
 Affini.

 L'uomo e' nato per soffrire, e ci riesce benissimo

 Sei mai stato in uno zoo? Voglio dire... come spettatore?

 Non so come Dio ce l'abbia fatta. Per me e' durissima

 Un amico e' uno che sa tutto di te e nonostante questo gli piaci

 Il cloroformio ha permesso a qualsiasi incapace di fare il chirurgo

 Meravigliosa e' l'emozione ricordata nella quiete

 Backup not found: (A)bort (R)etry (P)anic

 Not tonight, dear. I have a modem

 If it wasn't for C, we would be using BASI, PASAL and OBOL!

 Inconcludente a chi? Ma se non sai nemm....

 Continuiamo cosi'.... facciamoci del male...

 Arrabbiato io? Ma vaffanculo, stronzo!!!

 La bigamia e' avere una moglie di troppo. La monogamia lo stesso

 Gesu' ti ama, ma tutti gli altri pensano che tu sia un idiota

 Le parolacce non servono a un cazzo

 Moltospiritosiorarimettetesubitolabarraspaziatricesullatastiera

 Me indecisive? I'm not sure about that...

 Mia moglie dice che sono un ficcanaso. Lo scrive sui suoi diari

 Da piccolo, mamma metteva l'aglio nel biberon per trovarmi al buio



                               @{"SOMMARIO" link "Titolo" 0}
@endnode

@node "shortstories" "Short Stories"

                    @{b}SHORT STORIES@{ub} di @{i}Istvan Orkeny@{ui}


 INFORMAZIONI

 Da quattordici anni siede nell'androne, dietro un  piccolo  sportello
 scorrevole.  Gli  chiedono  sempre  due cose soltanto. -Dove sono gli
 uffici della Montex?- Lui  risponde:  -Primo  piano  a  sinistra-  La
 seconda  domanda  e': -Dove si trova la Lavorazione Scarti Gomma?- Al
 che   lui    risponde:    -Secondo    piano,    seconda    porta    a
 destra

 In  quattordici  anni  non  si  e'  mai  sbagliato, tutti hanno avuto
 l'informazione esatta. Solo una volta e' successo che a una  signora,
 che  si  era  fermata  davanti al suo sportello e gli aveva fatto una
 delle solite domande: -Per favore dov'e' la Montex?- lui,  una  volta
 tanto,  fissando  il  vuoto  dicesse:  -Veniamo  tutti dal nulla e al
 fetido nulla torneremo tutti

 La  signora  sporse  reclamo.  Il  reclamo  fu  preso in esame, se ne
 discusse e poi la cosa fu lasciata cadere. Effettivamente non era  un
 caso tanto grave.


 LA MORTE DELL'ATTORE

 Oggi pomeriggio il popolare attore Zoltan Zetelaki e' caduto a  terra
 perdendo  i  sensi  in  una traversa di via Ulloi. I passanti l'hanno
 portato al vicino ospedale, dove invano si e' tentato  di  rianimarlo
 con  le  piu'  recenti  conquiste della tecnica, anche con il polmone
 d'acciaio.  L'insigne  attore,  dopo  lunga  agonia,  ha  cessato  di
 soffrire  verso  le  sei  e  mezza  del pomeriggio; la salma e' stata
 trasportata al reparto di chirurgia.

 La rappresentazione serale di Re Lear, nonostante il tragico  evento,
 ha avuto luogo regolarmente. Zetelaki  e'  si'  arrivato  un  po'  in
 ritardo  e nel primo atto e' parso visibilmente stanco (qualche volta
 non ha potuto nascondere di avere bisogno del suggeritore), ma poi si
 e'  via  via  ripreso  sempre  piu' e ha recitato la morte del re con
 tanta forza di persuasione da meritare applausi a scena aperta.  Dopo
 l'hanno  invitato  a  cena,  ma  non ha accettato. Ha detto: -Oggi ho
 avuto una giornataccia



                               @{"SOMMARIO" link "Titolo" 0}
@endnode

@node "Saluti" "Saluti"


 Un ringraziamento fin da ora a tutti coloro, utenti e sysop,  che  ci
 aiuteranno  a  diffondere  questa rivista e, magari, contribuiranno a
 renderla migliore. Dal prossimo numero elencheremo tutte  le  BBS  ed
 eventuali  server INTERNET che ci segnaleranno la loro disponibilita'
 alla distribuzione.

 Per il momento segnalamo la presenza di  DADA  su  Techno  World  BBS
 0523-335772  (Fido  2:332/805)  e  sul  server Internet ftp.agonet.it
 nella dir /pub/dada.

 Per qualunque contatto:

 a.politi@agonet.it

 Angelo Politi 2:332/805.3
 Giuseppe Martini 2:332/805
 c/o Techno World BBS (0523-335772)

 Guildestern
 Leone L'allegro
 c/o Rendez Vous BBS (02-33101597 e 02-33106502)
 Sottovoce BBS (02-603417 e 02-6888111)

 Vincenzo Scarpa 2:334/21.60
 c/o Amiga&Technology (011-3858269 e 011-3833608)

 Hanno collaborato:
  Vittorio Curtoni
  Stefania De Pantz
  Giacomo Leopardi
  Istvan Orkeny
  Tom Waits
  Alessio Saltarin
  Corinna Ellaspide

                                   
          Arrivederci al prossimo numero ai primi di Luglio.

@endnode

