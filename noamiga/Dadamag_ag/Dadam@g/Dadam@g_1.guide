@database DADAMAGUNO
@$VER: 1.0
@author "Alessandro Gerelli  <a.gerelli@agonet.it>"
@(c) "1 Marzo 1998"
@index Sommario

@node "Main" "DADA : magazine telematico di cultura"
@toc "Sommario"
                                                   --
    $$$$-                                         -#$
    -####$-                                       $#$
    $#$$##-                                     -##$
   -#$  -##$-                                   $##$
   $#$   -$##-                                  $##-
   $#-     $##-                                -##$
   $$      -##$                                $##$
   $$       -##-                               $##-
  -#$        $#$                               $#$
  $#$        $#$                              -##$
  $#$        $#$             -$$            -$$##-               -$$
  $#-        $#$           -$$$-           -#- $$              -$$$-
  $$         $#$        -#-    --        -##-  $#-          -#-    --
  $$         $#-      -$#-    -#$       -##-  -##$        -$#-    -#$
  $$        -#$      -##-    -##$      -##$   $##$       -##-    -##$
  $$        $#-     -##-    -###-     -###-  -$$#$      -##-    -###-
  -       -$       -#$     -- $$    -- $#-  $-  $#-   -$#$     -- $$
        -$#-        $$   -$$  $$   --  $$  --   -#$ -$--$$   -$$  $$   --
      -$#$-        -##$$$#$-  -#$$$-   $#$$-     -#$$- -##$$$#$-  -#$$$-
    --$$-          -#####-     -$$-    -##-       --   -#####-     -$$-
                    -$$$-               --              -$$$-

                 Dadam@g : magazine telematico di cultura

                         ---->@{" Sommario " link "Sommario" 0}---->
@endnode

@node "Sommario" "Sommario"
                                               ###
          ########                            ###
         ###########                          ###
        ###     ####                          ###
        ###      ####                        ###
        ###       ###    #######     ####### ###   #######
       ###        ###   #########  ############   #########
       ###        ###       #####  ###     ####       #####
       ###        ###   ######### ###      ####   #########
      ###        ###  ###    ### ###       ###  ###    ###
      ###       ###  ###     ### ###       ### ###     ###
     ###     #####   ###   ####  ####    ####  ###   ####
    ###########      ###### ###   ####### ###  ###### ###
   ##########         ###   ##     ##### ###    ###   ##


                                                  @{b}Dadam@g@{ub}


                                  @{i}Numero 1@{ui}
                                @{i}Dicembre 1997@{ui}


                            "Continuiamo cosi'...
                            facciamoci del male!"
                      (Nanni Moretti dal film "Bianca")


 * @{"EDITORIALE" link "Document_0" 0}


 * @{"OSPITE" link "Document_14" 0}


 * @{b}ARTICOLI@{ub}:


    Massimo Canetta    @{"Risvolti" link "Document_1" 0}

    Francesco Destri   Nick Drake - @{"Il sogno in musica" link "Document_2" 0}

    Lula               @{"Trashmen" link "Document_3" 0}

    Lucilio Batini     @{"I 5 Principi Demoni" link "Document_4" 0}

    Stefano Perale          Percorsi della poesia moderna:
                       @{"viaggio nella magia del simbolo" link "Document_5" 0} II parte.



 * @{b}RACCONTI@{ub}:


    Renato Rolando     @{"Il pescivendolo e il prete" link "Document_6" 0}

    Massimo Canetta    @{"L'albero della memoria" link "Document_7" 0}

    Alessio Robotti    @{"Regina" link "Document_8" 0}

    Roberto Milan      @{"Ascensore (Blue)" link "Document_9" 0}

    Nicolo' Blunda     @{"Il fiocco" link "Document_10" 0}

    Dante Basili       @{"Racconti dalle 'Futurstorie'" link "Document_11" 0}

    Angelo Politi      @{"Ai margini" link "Document_12" 0}

    M. Lanzidei        @{"La forza" link "Document_13" 0}



 * @{b}POESIE@{ub}:


    Rita Stilli        @{"Coltivare poesia" link "Document_15" 0}

    Massimo Canetta    @{"Poesie" link "Document_16" 0}

    Alessio Saltarin   @{"Appuntamenti con la Poesia" link "Document_17" 0}

    Franco Belgrado    @{"Arido Spleen" link "Document_18" 0}

    Valentina Belgrado @{"Poesie" link "Document_19" 0}

    Alessandro Ferace  @{"Pour Valentine" link "Document_20" 0}

    Charlie Danzi      @{"Poesie" link "Document_21" 0}



 * @{b}MUSICA@{ub}:


    @{"Altera" link "Document_23" 0}                           @{"Storie di Assalti Frontali" link "Document_23" 24}

    @{"Hiroshima mon amour" link "Document_24" 0}              @{"Trash music" link "Document_24" 24}

    @{"Sciacalli" link "Document_25" 0}

    @{"Zerobranco" link "Document_26" 0}

    @{"Afterhours" link "Document_27" 0}

    @{"C.S.I." link "Document_28" 0}

    @{"News" link "Document_30" 0}

    @{"Fanzines" link "Document_31" 0}




 @{"->" link "Stampa" 0} versione Amiga by @{"Alessandro Gerelli" link "A.Gerelli" 0}
@endnode

@node "A.Gerelli" "Alessandro Gerelli"

 Contribuisco alla rivista Dadam@g preparando la versione per Amiga.

 Chiunque avesse @{"suggerimenti" link "Stampa" 0} , critiche ( insulti ;) , per  cio`  che
 concerne   la  versione  Amiga  ,  puo`  contattarmi  agli  indirizzi
 elettronici sotto riportati.

 @{i}Lunga vita ad Amiga !!!!@{ui}

 bye bye


---------------------------------------------------------------------------

               | Alessandro Gerelli - Amiga Group Italia (Piacenza)
           .:  |
         .:::  |    Email : a.gerelli@agonet.it
       .;' ::  |      WWW : http://www.agonet.it/~a.gerelli/
     .;'   ::  |      IRC : GirEllO on #amiga, #amigaita
   .:::::::::  |  FidoNet : CoSysOp on Techno World BBS
 .::.     .::. |          : 2:332/805.5 -- tw.agonet.it
@endnode

@node "Stampa" "Come stampare gli articoli di DADA"

 Forse non tutti sapranno (o forse lo sapevate  gia`  ???  ;)  che  e`
 possibile  anche  stampare  i documenti presenti in Dada (completi di
 stili !!!).

 Per  stampare  il  documento  visualizzato  (dopo   aver   ovviamente
 configurato  correttamente la vostra stampante tramite le preferences
 di sistema del vostro disco di boot) basta  semplicemente  utilizzare
 il  primo  menu  in alto a sinistra dal titolo "Progetto" o "Project"
 (che appare premendo e mantenendo premuto il tasto destro del  mouse)
 e   selezionare   l'opzione  "Stampa"  o  "Print"  (a  seconda  della
 localizzazione)

 Buon divertimento ;-)
@endnode

@node "Document_0" "EDITORIALE"


                                @{i}Angelo Politi@{ui}

                                 EDITORIALE:

                 "@{b}CONTINUIAMO COSI'... FACCIAMOCI DEL MALE!@{ub}"


  Che altro titolo poteva avere un editoriale che presenta una nuova e-zine
telematica? Anzi il rilancio di una storica e-zine telematica portata avanti
da alcuni "folli" desiderosi di donare il proprio tempo e la propria passione
  in nome di un valore ormai quasi scomparso, quando non deriso, ai giorni
   nostri: LA CULTURA. E perdipiu' senza alcun fine di lucro, roba da non
                 credere! Facciamoci del male, appunto ;-).

 Credo sia, a questo punto, doverosa una piccola introduzione per chi ancora
 non ci conosce o per chi visita queste pagine per la prima volta. "DADAm@g"
 e' un progetto telematico che prosegue l'attivita' dell'esperimento "DADA",
 nato e cresciuto in ambiente Fidonet e poi diffusosi e diventato grande su
   INTERNET. Cos'era, dunque, "DADA", si chiederanno alcuni? "DADA" voleva
   essere ed e', in effetti stata, un'oasi per gli aspiranti scrittori che
 volevano diffondere le loro opere, per tutti coloro che volevano estrarre i
 loro testi, le loro idee, i loro pensieri dal cassetto per condividerli con
                                   altri.

 "DADA" era voler mettersi in gioco, in discussione, magari senza prendersi
nemmeno troppo sul serio. E da semplice accozzaglia di testi presi qua' e la'
 "DADA" e' a poco poco divenuta un punto di riferimento per tutti gli amanti
  della scrittura, della lettura e della cultura in generale. Cosi' abbiamo
potuto, e voluto, parlare di musica, di cinema, di filosofia, di teatro e di
tutto quello che ci veniva in mente. Da semplici individui smaniosi di "fare"
 siamo diventati un gruppo di persone affiatate con tante idee da proporre e
     soprattutto con tanta voglia di allargare sempre di piu' il "giro".

  "DADA" non ha mai voluto essere un circolo chiuso per pochi adepti che si
 capivano e si beavano della loro intelligenza e della loro diversita' dalla
 massa (bleah! ad individui del genere), ma ha tentato di essere un fiume in
     piena che raccoglieva tutti quelli che incontrava sul suo cammino,
 indipendentemente dal fatto che fossero o meno in perfetta sintonia con chi
 li aveva preceduti. Ogni individuo in "DADA" era importante, ogni individuo
aggiungeva qualcosa di nuovo ed unico al gruppo. Questo era lo spirito che ci
    ha animato. E per questo, credo, siamo stati seguiti da molti di voi.

"DADA" e' morta (telematicamente ovvio, perche' il suo spirito continuera' ad
  esistere per sempre, INTERNET o non INTERNET, nei laboratori, nei circoli
 autogestiti, nelle fanzine ciclostilate, nelle menti delle persone libere)
 nel Giugno del 1997 e dopo alcuni mesi di riflessione si e' pensato di dare
  vita ad un nuovo progetto di e-zine telematica che partisse dai risultati
   positivi ottenuti (il secondo posto all'iniziativa "CULT 97", che ci ha
 premiato tra i principali nove progetti culturali italiani con conseguente
invito al "Salone del Libro" di Torino, non ci ha esaltato piu' di tanto, ma
     nemmeno dato dispiacere ;-) ) con "DADA" e cercasse di migliorarli
      ulteriormente. In particolar modo abbiamo cercato di rendere piu'
professionale (parola che odio, lo ammetto) la redazione. Abbiamo cercato di
suddividere meglio i vari compiti in modo tale da poter reggere maggiormente
    nel tempo ed in modo tale da poter contrastare meglio i vari impegni
    quotidiani che ci sommergono (tutti noi lavoriamo, studiamo, ecc...).

Da tutto questo, ma soprattutto dalla grande voglia che ci accomuna di poter
dire ancora qualcosa e di voler ancora ascoltare cio' che gli altri vogliono
     dire, e' nata "DADAm@g", la rivista che potrete sfogliare in questo
affascinante mondo virtuale che non e' fatto solo di Diane spiaccicate sotto
  un tunnel e commercialisti desiderosi di dodicenni come spesso i giornali
                           vogliono farci credere.

  Per questo, navigatori consapevoli o casuali che siete capitati in questi
     lidi, vi invitiamo a trascorrere qualche minuto in nostra compagnia
  sfogliando queste pagine, ma vi invitiamo soprattutto, se il progetto vi
interessa, a partecipare attivamente ai contenuti della rivista contattando i
 vari responsabili della redazione, oppure iscrivendovi alla nostra mailing
             list per seguire le varie discussioni, idee, ecc...


                               Info Generali:

         Rivista "DADA" (1995-1997): http://www.agonet.it/cafe/dada

                 Rivista "DADAm@g": http://dadamag.agonet.it

       Iscrizione alla Mailing List: messaggio di posta elettronica a
             majordono@agonet.it con testo subscribe dada-list.

                                  A presto.
@endnode

@node "Document_1" "Risvolti"


                          @{b}RISVOLTI@{ub} @{i}Massimo Canetta@{ui}

                                Stephen King
                             IL GIOCO DI GERALD

                                 Primo Levi
                      SE QUESTO E' UN UOMO - LA TREGUA

                                Yoram Kaniuk
                                ADAMO RISORTO

                                Ray Bradbury
                               FAHRENHEIT 451

                                George Orwell
                     SENZA UN SOLDO A PARIGI E A LONDRA

                                Marco Vassil
                             LA SOLUZIONE SALINA

                             Alessandro Baricco
                                  NOVECENTO

                                Peter Handke
                      IL MIO ANNO NELLA BAIA DI NESSUNO



Risvolti vuole essere un'indicazione, un aiuto per chi ha voglia di conoscere
il contenuto di un libro, per chi non e' del tutto sicuro di volerlo leggere.
Il suo contenuto e' ben indicato, a volte, nel risvolto di copertina. Quante
volte ci siamo soffermati a leggerli sotto l'occhio severo del libraio e,
soprattutto, sotto lo sguardo impaziente della persona che era venuta in giro
con noi per una salubre passeggiata in un bellissimo parco, casualmente
proprio vicino alla libreria? Ecco, andate pure a farvi una bella passeggiata
tra i pochi ultimi alberi rimasti in circolazione. Quando tornerete a casa
potrete dare un'occhiata a "Risvolti": magari troverete qualcosa che vi
interessa. Oltre ai risvolti, troverete anche l'Incipit del libro, ovvero
quelle "accattivanti" prime righe che l'autore semina ad hoc per catturare
l'attenzione e, soprattutto, l'interesse, del suo potenziale lettore. Quindi
speriamo di trovare libri di vostro interesse, speriamo sempre e speriamo di
non annoiarvi mai. Ricordatevi: i libri sono pieni di risvolti (ah ah, la
battuta!!!).


I libri che tratteremo in questo numero sono i seguenti:

Stephen King - IL GIOCO DI GERALD - Trad. Tullio Dobner ed. Mondadori (1992)

Primo Levi - SE QUESTO E' UN UOMO LA TREGUA - ed. Einaudi

Yoram Kaniuk - ADAMO RISORTO - Trad. Elena Loewenthal ed. C.D.E. (1995)

Ray Bradbury - FAHRENHEIT 451 - Trad. Giorgio Monicelli ed. Mondadori. (1978)

George Orwell - SENZA UN SOLDO A PARIGI E A LONDRA - Trad. Giorgio Monicelli
ed. Mondadori. (1978)

Marco Vassil - LA SOLUZIONE SALINA - ed. Guanda

Alessandro Baricco - NOVECENTO - ed. Feltrinelli

Peter Handke - IL MIO ANNO NELLA BAIA DI NESSUNO - Trad. Claudio Groff ed.
Garzanti (1996)

Ognuno di questi libri, a suo modo, tocca l'argomento portante della rivista:
la nascita, la rinascita, cambiare pelle, ecc... 'Si mise a pensare alla
propria nascita, di cui sapeva meno ancora che della propria morte. Si disse
che pensare alle origini e' proprio del filosofo. E' facile per il filosofo
giustificare la morte: che si debba precipitar nelle tenebre e' una delle cose
piu' chiare del mondo. Cio' che assilla il filosofo non e' la naturalezza
della fine, e' il mistero dell'inizio.' U. Eco - L'isola del giorno prima -
1994

    @{b}@{i}@{u}@{fg shine}                                                                   @{ub}@{ui}@{uu}@{fg text}



@{i}Stephen King@{ui} @{b}IL GIOCO DI GERALD@{ub}


Risvolto Jessie da molti anni e' abituata a subire le insane fantasie erotiche
del marito. Questa volta il gioco per Gerald e' destinato a finire male;
l'uomo infatti rimane vittima di un attacco cardiaco lasciando la moglie
incatenata al letto, nella loro isolata casa sul lago. Per Jessie pero',
questo e' solo il primo passo in un oscuro labirinto del terrore. Di li' a
poco, infatti, un cane affamato, penetrato nella villetta, fa scempio del
cadavere e, proprio mentre sulla regione sta per verificarsi un'eclissi totale
di sole, un'ombra mostruosa e irreale fa la sua comparsa sulla soglia.

Incipit Jessie sentiva la porta di servizio che sbatteva piano, a intervalli
regolari, nella brezzza d'ottobre che soffiava per la casa. In autunno lo
stipite si gonfiava puntualmente e occorreva tirare la porta con forza per
serrarla. Questa volta se n'erano dimenticati. Penso' di dire a Gerald di
andare a chiuderla prima che fossero troppo lanciati, con il rischio che quel
rumore le facesse saltare i nervi. Poi riflette' che date le circostanze era
ridicolo. Avrebbe guastato l'atmosfera.



@{i}Primo Levi@{ui} @{b}SE QUESTO E' UN UOMO LA TREGUA@{ub}

Risvolto Primo Levi, reduce da Auschwitz, pubblico' Se questo e' un uomo nel
1947. Einaudi lo accolse nel 1958 nei "Saggi" e da allora viene continuamente
ristampato ed e' stato tradotto in tutto il mondo. Testimonianza sconvolgente
sull'inferno dei Lager, libro della dignita' e dell'abiezione dell'uomo di
fronte allo sterminio di massa, Se questo e' un uomo e' un capolavoro
letterario di una misura, di una compostezza gia' classiche. Levi, ne La
tregua, ha voluto raccontare anche il lungo viaggio di ritorno attraverso
l'Europa dai campi di sterminio: una narrazione che contempera il senso di una
liberta' ritrovata con i segni lasciati dagli orrori sofferti.

Incipit Se questo e' un uomo Ero stato catturato dalla Milizia fascista il 13
dicembre 1943. Avevo ventiquattro anni, poco senno, nessuna esperienza, e una
decisa propensione, favorita dal regime di segregazione a cui da quattro anni
le leggi razziali mi avevano ridotto, a vivere in un mio mondo scarsamente
reale, popolato da civili fantasmi cartesiani, da sincere amicizie femminili
esangui. Coltivavo un moderato e astratto senso di ribellione.

La tregua Nei primi giorni del gennaio 1945, sotto la spinta dell'Armata Rossa
ormai vicina, i tedeschi avevano evacuato in tutta fretta il bacino minerario
slesiano. Mentre altrove, in analoghe condizioni, non avevano esitato a
distruggere col fuoco o con le armi i Lager insieme con i loro occupanti, nel
distretto di Auschwitz agirono diversamente: ordini superiori (a quanto pare
dettati personalmente da Hitler) imponevano di "recuperare", a qualunque
costo, ogni uomo abile al lavoro. Percio' tutti i prigionieri sani furono
evacuati, in condizioni spaventose, su Buchenwald e su Mauthausen, mentre i
malati furono abbandonati a loro stessi. Da vari indizi e' lecito dedurre la
originaria intenzione tedesca di non lasciare nei campi di concentramento
nessun uomo vivo; ma un violento attacco aereo notturno, e la rapidita'
dell'avanzata russa, indussero i tedeschi a mutare pensiero, e a prendere la
fuga lasciando incompiuto il loro dovere e la loro opera.



@{i}Yoram Kaniuk@{ui} @{b}ADAMO RISORTO@{ub}


Risvolto Siamo ad Arad, in Israele, una città' nel cuore del deserto del
Neghev, che sovrasta il Mar Morto. In questo luogo arido, implacabile, sorge
un avveniristico Istituto di riabilitazione e Terapia; tutto e' pulito,
perfetto, immensamente confortevole. Invece di un'insipida mensa di ospedale,
si gustano le virtuose specialita' di un cuoco francese; le infermiere
prestano servizi di ogni genere, e non solo strettamente professionali! Ma
dietro questa facciata si nascondono innumerevoli tragedie: questo istituto e'
in realta' un manicomio per reduci dalla Shoah, ed e' stato concepito,
finalizzato e realizzato con grande dispendio di mezzi da una magnate
americana, anch'essa non del tutto a posto di cervello. Coautrice
dellì'impresa, una specie di "suora" ebrea votata all'indefessa attesa di una
nuova rivelazione divina, che non puo' avvenire se non per bocca di uno dei
malati di mente, qui, in questo deserto senza mezzi termini. Tutto, follia
compresa, ruota attorno alla figura di Adam Stein, un pagliaccio, un ex
pagliaccio del circo, un ebreo, vissuto in Germania prima della guerra. Era
famoso, allora, era colto, era soprattutto tedesco. Adam Stein, nel campo di
concentramento, faceva il pagliaccio davanti agli ebrei che, ignari
s'avviavano alle camere agas. Adam Stein, nel campo di concentramento, era
diventato il cane del comandante. Dopo la guerra, torna a Berlino e grazia, di
una grazia orribile, il suo carnefice di allora. Poi parte per Israele, dove
perde l'ultima figlia rimastalgi in vita un attimo prima di poterla rivedere.
In questo superbo romanzo, dalla indescrivibile complessita' narrativa, Kaniuk
affronta il dramma dell'Olocausto in una vasta serie di risonanze, di
sentimenti, di spunti emotivi. Una scrittura di grande padronanza e
un'originalita' che scaturisce di pagina in pagina fanno di questo libro uno
dei capolavori della letteratura ebraica moderna.

Incipit La proprietaria della pensione busso' timidamente alla porta della sua
stanza. Aveva un incarnato serico e la fine chioma argentea raccolta dietro la
nuca. Indossava un abito estivo dall'aria piuttosto nuova, leggero, fiorito,
con una larga cravatta alla marinara. Pareva appena sortita da una vecchia
fotografia. "Adam! Adam!", chiamo', correggendosi subito: "Signor Stein!" poi
aggiunse, mormorando fra se' e se': "E' giunto il momento... Adam... mi
dispiace"; ed era davvero affranta.



@{i}Ray Bradbury@{ui} @{b}FAHRENHEIT 451@{ub}


Risvolto Una societa' e' divorata dalla tecnologia: la letteratura e'
proibita, romanzi e poesie sono giudicati fonte di pericolose fantasie. E' il
regno dell'incubo e del terrore, la realizazione di un'utopia in negativo.
Ecco lo scenario di Fahrenheit 451 (titolo enigmatico che indica la
temperatura alla quale brucia la carta, secondo la scala in uso nei paesi
anglosassoni), imprescindibile opera narrativa di un autore che ha saputo
esaltare paure e rischi del nostro tempo con la forza evocativa di immagini
folgoranti. Ecco Montag, il protagonista, pompiere in un mondo del futuro dove
i vigili del fuoco armati di lanciafiamme incendiano le case dei sovversivi
che conservano libri o altra carta stampata: cosi' vuole la legge. Ma Montag
non e' come tutti gli altri, quelli che hanno dimenticato la bellezza della
natura e la coscienza di se' stessi per diventare schiavi delle macchine e
dipendenti dagli schermi giganteschi della televisione. Montag, impazzito,
legge una poesia. E, da persecutore, diventa vittima del regime insieme a un
gruppo di clandestini: uomini e donne che hanno imparato libri a memoria per
tramandarli e salvare l'umanita'. E' questa l'immagine finale e profetica di
un romanzo che ha fatto epoca. Dedicato a tutti coloro che amano la
letteratura.

Incipit Era una gioia appiccare il fuoco. Era una gioia speciale veder le cose
divorate, vederle annerite, diverse. Con la punta di rame del tubo fra le
mani, con quel grosso pitone che sputava il suo cherosene venefico sul mondo,
il sangue gli martellava contro le tempie, e le sue mani diventavano le mani
di non si sa quale direttore d'orchestra che suonasse tutte le sinfonie
fiammeggianti, incendiarie, per far cadere tutti i cenci e le rovine
carbonozzate della storia. Col suo elmetto simbolicamente numerato 451 sulla
stolida testa, con gli occhi tutta una fiamma arancione al pensiero di quanto
sarebbe accaduto la prossima volta, l'uomo premette il bottone
dell'accensione, e la casa sussulto' in una fiammata divoratnte che prese ad
arroventare il cielo vespertino, poi a ingiallirlo e infine ad annerirlo. Egli
camminava dentro una folata di lucciole



@{i}George Orwell@{ui} @{b}SENZA UN SOLDO A PARIGI E A LONDRA@{ub}


Risvolto Lucido e spietato resoconto di un periodo della sua vita nel quale
egli conobbe "i margini della miseria", Senza un soldo a Parigi e a Londra e'
l'opera prima di george Orwell. E delle opere prime ha il fascino singolare:
quello di rivelarci un autore - e un autore della stature di George Orwell -
nel momento ancora fluido eppure pienamente espressivo in cui non ha
cristallizzato se stesso; il momento in cui e' possibile cogliere in qualche
modo la nascita di uno scrittore, ritrovare in una sola opera i temi delle
opere future, e piu' ancora le loro motivazioni, e insieme scorgere quelle che
saranno le sue caratteristiche fondamentali. Qui, il prevalere degli interessi
sociali su quelli astrattamente letterari, e la matrice profondamente vissuta
e sofferta della posizione politica e sociale di Orwell; e ancora il suo
stile, lo stile terso, preciso, freddamente ironico, all'apparenza privo di
partecipazione sentimentale, che, per quella sua limpida freddezza, avvolge di
tanto maggiore evidenza le verita' piu' dolorose, le ingiustizie piu'
stridenti e "assurde": lo stile che alcuni hanno avvicinato quello di Swift.
Dapprima attraverso la stupefatta esperienza di poverta' in un alberghetto di
Parigi, poi nel resoconto di una autentica esistenza da vagabondo a Londra,
Orwell traccia un ritratto di implacabile realismo delle condizioni dei poveri
e degli emarginati, un ritratto che, per essere un documento di grande rigore
e profonda penetrazione umana, non e' meno ricco di quelle inimitabili
qualita' letterarie che hanno fatto di Orwell uno dei maggiori scrittori
inglesi del nostro tempo.

Incipit Parigi, rue du Coq d'Or, le sette del mattino. Una sequela di urla
strozzate e furibonde dalla strada. Madame Monce, la padrona dell'alberghetto
di fronte al mio, era uscita sul marciapiede per apostrofare una pensionante
del terzo piano. Aveva i piedi nudi infilati negli zoccoli e i capelli grigi
spioventi. Madame Monce: "Salope! Salope! Quanto volte le ho detto di non
schiacciare le cimici sul muro? Cosa crede, di averlo comperato l'albergo? Non
puo' buttarle dalla finestra come fanno tutti? Putain! Salope!". La donna del
terzo piano: "Vache!". Quindi un variopinto coro di urla, mentre da ogni parte
si spalancavano le finestre e mezza strada si univa al diverbio. Tacquero di
colpo quando, dieci minuti dopo, passo' uno squadrone di cavalleria, e tutti
smisero di gridare per godersi lo spettacolo.

Una frase Attualmente non mi sembra di aver visto che i margini della miseria.
E tuttavia ci sono alcune cose che, campando senza soldi, ho imparato bene:
non pensero' mai piu' che tutti i vagabondi siano furfanti ubriaconi, non mi
aspettero' gratitudine da un mendicante quando gli faccio l'elemosina, non mi
sorprendero' se i disoccupati mancano di energia, non aderiro' all'Esercito
della Salvezza, non impegnero' i miei abiti, non rifiutero' un volantino, non
gustero' un pranzo in un ristorante di lusso. Questo tanto per cominciare.



@{i}Marco Vassi@{ui} @{b}LA SOLUZIONE SALINA@{ub}


Risvolto The Saline Solution, libro eroticissimo e insieme libro
commoventissimo, la cui vicenda rispecchia la strenua ricerca di Vassi
scrittore e di Vassi uomo. Amore eterosessuale, amore omosessuale, amore di
gruppo, perversioni di ogni tipo: l'intero armamentario di quello che potrebbe
benissimo presentarsi come un romanzo pornografico, viene gettato in una
vicenda che è invece e soprattutto una disperata fuga dall'alienazione, una
disperata corsa verso un impossibile mondo di ritrovata umanità. E'
significativo - ed è molto struggente che il racconto di questa inesausta
impresa sessuale abbia come filo conduttore il desiderio contrastato, e infine
ripudiato, dell'io narrante e della sua compagna di avere un figlio.

Incipit Questo libro è dedicato al Sole Non sapevamo se volevamo o no il
bambino, così restammo in balia dell'incertezza fintanto che Lucilla superò il
terzo mese. E allora divenne una questione di omicidio. Avrebbe dovuto essere
una relazione casuale, priva di coinvolgimenti emotivi. Ci trastullammo con
tutti quei giochetti lustri e sciccosi che New York dà in pasto ai suoi
corrosi abitanti mentre tenta di provocarsi l'estrema sifilitica erezione sul
letto di morte della civiltà occidentale.. Cominciammo con il lanciarci l'un
l'altra, l'una al corpo dell'altro, delle occhiate annoiate ed oblique per
valutare le dimensioni del cazzo e la struttura dei seni, ed entrambi ci
passammo la punta della lingua sui denti, riflettendo.

Frasi La gioia dello scopare risiede soltanto secondariamente
nell'eiaculazione. Piuttosto è nella bellezza del volto femminile allorché si
liquefà e diviene gioioso, cessa di avere i propri lineamenti per trasformarsi
nell'incarnazione del mistero, il limite della conoscenza. In quello spazio,
la donna mostra la solitaria unicità del suo purissimo gesto, la vera curva
della sua anima, e la si può vedere in tutta la fulgida complessità del suo
sé, che radiosamente confessa tutto ciò che essa è. Secondo me l'essenza
dell'intelligenza umana risiede nel lampo di consapevolezza che appare negli
occhi di colui che è sul punto di arrendersi a un accesso di passione. Non ha
niente a che vedere con la patriarcale follia della conquista. E' la più tenue
delle pressioni, la più delicata delle strutture. ... Lo lessi cinque volte,
esaminandone la grafia, il colore dell'inchiostro, la trama della carta.
Cercai di provare qualcosa. Mi pareva che avrei dovuto provare qualcosa,
Racimolai della roba nel frigo per far colazione e la marea crescente della
separazione mi inondò l'anima. Per breve tempo un altro essere umano si era
intrufolato nel tessuto della mia alienazione e l'avevo sentito vero e reale
come me. Adesso ero di nuovo solo. Temevo ogni secondo che passava. Cominciamo
come nomadi e finiamo come monadi. Somigliamo alle formiche e alle blatte e
alle api nei nostri grandi, irriflessivo modelli culturali. O dobbiamo
distruggerla tutta la cultura? E a chi importerebbe? La caccia è finita.
Abbiamo catturato noi stessi. Come fotografie scattate inaspettatamente col
flash. Lavai con cura tutti i piatti e lentamente misi insieme le mie poche
cose. Mi vestii e andai in bagno. Il mio volto nello specchio mi sorprese,
avevo un'aria così normale. Salvo gli occhi. Gli occhi mi fissavano senza
domande, senza meraviglia, senza clemenza. Pisciai, riflettendo su cosa avrei
dovuto fare. Rimanere era impossibile, e posti dove andare non ce n'erano. Con
una ponderata torsione del polso tirai lo sciacquone e osservai l'acqua gialla
mulinare sul fondo della tazza e scomparire nelle tubature, negli intestini
del palazzo, sotto le strade della città, dentro il fiume, e oltre, nell'
oceano ferito e vendicativo.



@{i}Alessandro Baricco@{ui} @{b}NOVECENTO@{ub}


Risvolto Il Virginian era un piroscafo. Negli anni tra le due guerre faceva la
spola tra l'Europa e l'America, con il suo carico di miliardari, di emigrati e
di gente qualsiasi. Dicono che sul Virginian si esibisse un pianista
straordinario, dalla tecnica strabiliante, capace di suonare una musica mai
sentita prima, meravigliosa. Dicono che la sua storia fosse pazzesca, che
fosse nato su quella nave e che da lì non fosse mai sceso. Dicono che nessuno
sapesse il perché.

Incipit Succedeva sempre che ad un certo punto uno alzava la testa.... e la
vedeva. E' una cosa difficile da capire. Voglio dire... Ci stavamo in più di
mille, su quella nave, tra ricconi in viaggio, emigranti, gente strana e
noi... Eppure c'era sempre uno, uno solo, uno che per primo la vedeva. Magari
era lì che stava mangiando o passeggiava, semplicemente, sul ponte... magari
era lì che si stava aggiustando i pantaloni... alzava la testa un attimo,
buttava un occhio verso il mare... e la vedeva. Allora si inchiodava, lì
dov'era; gli partiva il cuore a mille e, sempre tutte le maledette volte -
giuro - sempre, si girava verso di noi, verso la Nave, verso tutti e gridava:
L'America. Poi rimaneva lì, immobile come se avesse dovuto entrare in una
fotografia, con la faccia di uno che l'aveva fatta lui, l'America.

Frasi Così Il pubblico bevve tutto senza respirare. Tutto in apnea. Con gli
occhi inchiodati sul piano e la bocca aperta, come dei perfetti imbecilli.
Rimasero così, in silenzio, completamente tronati, anche dopo quella micidiale
scarica finale di accordi che sembrava che il piano dovesse scoppiare da un
momento all'altro. In quel silenzio pazzesco, Novecento si alzò, prese la mia
sigaretta, si sporse un poco in avanti, oltre la tastiera, e l'avvvicinò alle
corde del piano... "Posso rimanere anche anni, qua sopra, ma il mare non mi
dirà mai nulla. Io adesso scendo, vivo sulla terra e dalla terra per anni
divento uno normale, poi un giorno parto. Arrivo su una costa qualsiasi, alzo
gli occhi e guardo il mare: è lì, io l'ascolterò gridare."



@{i}Peter Handke@{ui} @{b}IL MIO ANNO NELLA BAIA DI NESSUNO@{ub}


Risvolto Cogliere attraverso la scrittura il semplice presente, il momento che
stiamo vivendo, l'istante senza miti: è il progetto di Gregor Keuschnig, che
fu protagonista di "L'ora del vero sentire" e narratore di "Il mio anno nella
baia di nessuno". Dunque, il personaggio centrale del romanzo più ampio e
ambizioso di Peter Handke si ritira nella "baia", una località nei pressi di
Parigi, per dare forma a un progetto che vive soprattutto di infinite
diversioni e metamorfosi. In primo luogo ci sono i paesi del mondo, i luoghi e
i viaggi di cui Handke è magistrale cantore. C'è l'arte del raccontare,
riscattata dal logoramento e ricondotta alla sua essenza più vera. Ci sono la
musica e l'architettura, che si riflettono nella costruzione e nella struttura
del libro. C'è lo scorrere del tempo, la fragile intermittenza di sensazioni,
emozioni e sogni, e un io che prende la parola. C'è il desiderio di essere
semplici spettatori, per farsi poi, come sempre, implicare nel gioco. Ci sono,
tanto inafferrabili quanto emblematiche, "le storie degli amici": il cantante,
il lettore, il pittore, "la mia amica", il carpentiere, il prete ma anche "mio
figlio"... Aereo, incisivo, rivelante, incidentale, "il mio anno nella baia di
nessuno" è un romanzo che spinge la scrittura ai suoi limiti estremi, per
ritrovare la verità del racconto.

Incipit Finora nella vita ho sperimentato la metamorfosi una volta. Prima,
essa era per me soltanto una parola, e quando allora cominciò, non con
tranquillità ma tutto d'un colpo, inizialmente la presi per la mia fine. Mi
colpì come una condanna a morte. D'improvviso al mio posto non c'era più un
essere umano, c'era invece un aborto per il quale, a differenza dei noti
racconti grotteschi della vecchia Praga, non esisteva neppure la fuga nelle
visioni, per quanto orribili. La metamorfosi mi piombò addosso senza neanche
un'immagine, unicamente come strangolamento. Una parte di me impietrì. Con
l'altra parte tirai avanti, come se nulla fosse. Così una volta vidi un
passante, scagliato in aria da una macchina, atterrare su entrambi i piedi al
di là del cofano e avanzare ancora, di punto in bianco, almeno di alcuni
passi. Così mio figlio, quando sua madre si accasciò a tavola, smise di
mangiare solo per quell'attimo e continuò poi a masticare in solitudine, dopo
che il corpo venne portato via, finché il piatto fu vuoto. E anch'io del
resto, quando l'estate scorsa caddi da una scala: subito vi risalii, o ci
provai. E di nuovo io, soltanto l'altroieri: dopo che la lama del coltello a
serramanico mi aveva quasi tranciato l'indice con un taglio profondo che mi
fece intravvedere brevemente tutti gli strati di carne fino all'osso, mentre
tenevo la mano sotto il getto dell'acqua in attesa del sangue, con l'altra mi
lavavo accuratamente i denti.
@endnode

@node "Document_2" "Il sogno in musica"


                              @{i}Francesco Destri@{ui}

                                 @{b}NICK DRAKE@{ub}
                             @{b}Il sogno in musica@{ub}



La vita e la persona

Le introduzioni sono sempre problematiche quando si deve parlare di personaggi
così importanti. Sembra strano che con soli tre dischi, qualche centinaia di
migliaia di copie vendute quando ancora era in vita (ora i suoi lavori vendono
di più di trent'anni fa), con una vita breve e piena di sofferenza, Nick sia
diventato un punto di riferimento importantissimo per un certo tipo di musica.
Già, la musica, forse l'unica dolcezza terrena in 26 anni di vita, l'unica
compagna rimastagli dopo che l'amore e il successo gli avevano voltato le
spalle. Nick non era proprio una persona triste, ma terribilmente malinconica;
ci sono i suoi acquerelli acustici, privi di disperazione e colmi di
nostalgia, a dimostrarcelo. La voce poi era quasi timida, usciva dalla melodia
cercando di non dare fastidio, infondendo nell'ascoltatore una sincera
commozione. Un tale personaggio è stato fondamentale per la fusione della
musica cantautoriale con il folk britannico, diventando un "profeta" dei
sentimenti e un evocatore di sogni. La sua vita interiore era messa a nudo
davanti al microfono, come la tecnica chitarristica innovativa e speciale,
fatta di ritmiche sghembe, arpeggi meravigliosi, e la vena poetica dolcemente
surreale; dovremo allora parlare anche di poesia analizzando le sue canzoni,
dal momento che versi così intensi non possono essere allontanati dal contesto
musicale. Ma chi fu veramente Nick Drake? Come visse la carriera artistica?
Chi gli fu vicino poco prima della morte? Nick nasce a Rangoon, Birmania, il
19 giugno del 1948. Ben presto la famiglia, formata dal padre Rodney, la madre
Molly e la sorella maggiore Gabrielle, dopo un breve soggiorno a Bombay, si
trasferisce in Inghilterra, a Tanworth in Arden, cittadina a sud di
Birmingham. Nick, che allora ha quattro anni, inizia ad assumere quei tratti
tristi e melanconici, tipici della sua futura personalità; sta molto tempo da
solo ("Il suo cuore lo portava via, verso i problemi e le sofferenze degli
altri; quando sentiva qualcuno soffrire, diventava depresso." Il padre
Rodney), ascolta musica classica, mimando i movimenti dei musicisti e
fantasticando su miti antichi. La madre ricorda Nick come un bel ragazzo,
alto, dallo sguardo sfuggente, pieno di amore e di dolcezza. Studia molto,
diventando presto uno dei più bravi alunni della sua scuola; è un bravissimo
corridore (soprattutto nei cento metri)e un discreto clarinettista (diventa il
direttore della piccola orchestra scolastica). All'età di tredici anni compra
la sua prima chitarra; siccome non conosce insegnanti bravi, impara a suonarla
da solo, sulle note di Bob Dylan, dei Beatles, dei grandi bluesmen Americani.
(Lightin' Hopkins, Muddy Waters, John Lee Hooker). Circa un anno dopo prendono
vita le sue prime canzoni; sono delle ballate blues incentrate su temi come la
giovinezza, l'amore, la paura del contatto umano, l'illusione di un futuro
felice. ("Scriveva le sue canzoni su una sedia arancione, al buio, cercando di
trovare ispirazione nella notte, nel suo silenzio." La madre Molly). A 18 anni
frequenta il Fitzwilliams College a Cambridge, e si innamora delle poesie di
Black, Verlaine, Baudelaire; diventa un personaggio ammirato dai suoi compagni
("Le sue tasche erano sempre piene di libri di poesie, suonava la chitarra in
riva a un fiume, nella notte." Un suo amico del college), una specie di
artista maledetto. Nel 1967 fa un viaggio in Provenza e dopo in Nord Africa,
dove compone decine di canzoni, per poi tornare a Cambridge con l'intenzione
di diventare un cantautore (abbandona infatti gli studi, l'atletica e si
trasferisce a Londra); fa ascoltare i suoi pezzi agli amici e diventa in poco
tempo la principale attrazione musicale dei pub della zona. Il resto è ormai
leggenda. Nel giro di quattro anni ('69-'72) pubblica tre dischi, ("Five
leaves left", "Bryter Layter", "Pink moon", più un lavoro postumo con inediti,
"Time of no reply"), tutti capolavori, ma fiaschi commerciali. Dal '72 in poi
Nick scivola in una depressione tremenda; non riesce più a scrivere canzoni,
litiga senza motivo con i suoi amici, diventando così sempre più solo. Pensa
spesso al suicidio, ("ma è troppo da codardi" come confesserà a una sua amica)
decide addirittura di smettere con la musica per poi trasferirsi a Parigi,
dove riuscirà per pochi mesi a ritrovare stimoli per continuare a vivere. Ma
la tragedia è dietro l'angolo. Il 25 Novembre del 1974 Nick viene trovato
morto nel suo letto a Tanworth in Arden per un overdose di sonniferi mischiati
con il Tryptizol, un anti depressivo. Il medico dice che si tratta di
suicidio, ma questo non potremo mai saperlo con certezza. Si spegne così, come
tanti altri musicisti più famosi, la vita di Nick Drake. Noi lo ricordiamo
come appare sulla copertina di "Bryter Layter": seduto con la chitarra sulle
ginocchia, capelli lunghi, viso sfuggente. Non ci ha regalato molti sorrisi,
ma soltanto 40 canzoni che hanno fatto la storia della musica. Molto si è
scritto sulla triste esistenza di questo artista; pochi però lo hanno capito
veramente. Leggiamo e amiamo i suoi testi; tali parole sono le più sincere che
Nick abbia mai scritto.

I DISCHI

"FIVE LEAVES LEFT" (1969) E' il primo disco di Nick. Era una sera del dicembre
del 1968. Ashley Hutchings, bassista dei folk-progers Fairport Convention,
entrava nel Rondhouse, un locale di Londra, e vi incontrava Nick seduto
timidamente sul palco con una chitarra. Cantava con voce tremante di fronte a
non più di cinquanta spettatori. Ashley notò subito la voce del giovane e il
suo atteggiamento sfuggente: avrete già capito come andò a finire. Nick,
proprio grazie all'incontro con Ashley, riesce a contattare il produttore Joe
Boyd (Pink Floyd, Incredible String Band) e a firmare un contratto con la
Island Records (vi dicono niente gli U2 e Bob Marley ?). Ciò che impressionò
Boyd furono le melodie di Nick, il suo modo scomposto di suonare la chitarra,
la voce per niente cristallina e lucida, ma soprattutto le canzoni. Nick si
trovò in studio già con le idee chiare; voleva fare un disco non troppo
appesantito dagli archi (mandò via infatti Richard Hewson, l'arrangiatore
scelto da Boyd per il disco), specchio fedele della tensione, della paura e
della gioia che un ventenne provava di fronte al suo sogno. Voleva insomma
sacrificare il suono e sostituirlo con il sentimento, solo chitarra e voce a
guidare dieci canzoni scritte in pochi mesi. Alla fine però scelse come
arrangiatore un suo vecchio amico del college, Robert Kirby, iniziando così a
registrare i pezzi in una stanza spoglia e fredda. Erano della partita anche
Richard Thompson, sopraffino acoustic-man ex Fairport Convention, e Danny
Thompson, bassista dei pazzoidi Kaledoiscope. Si inizia con "Time has told
me"; un elegante fraseggio acustico accompagna tutto il pezzo, il piano soffia
appena in sottofondo, la voce è distante e profonda come il testo ("Un giorno
il nostro oceano troverà la sua spiaggia"...... "Sei un'anima senza impronte,
una rosa senza spine"). Il secondo pezzo, "River man", drammatico e sentito,
si snoda attraverso linee chitarristiche jazzate, imprigionando l'emozione
sotto l'arrangiamento dolcissimo degli archi; la voce è sempre più
centellinata e sfuggente, un vero pianto di amore ("Betty pregava che il cielo
scoppiasse, così poteva nuotare insicura nel fiume, nell'estate"). In "Three
hours" compaiono le percussioni, la melodia vocale rincorre intrecci
chitarristici limati da una rara tecnica esecutiva, per sei minuti di parole
oniriche e sghembe ("Tre ore lontano da Londra: Giacomo è libero, e porta le
sue pene in fondo al mare, dove cercherà una storia mai raccontata"). Il
quarto pezzo è "Way to blue", lirismo allo stato puro, tutto impreziosito dai
soli archi e da un testo meraviglioso ("Perchè non puoi credere a una luce in
mezzo agli alberi? Trova la tua rima; noi aspetteremo davanti al tuo cancello,
ciechi come la speranza). "Day is done" è un delizioso quadretto sul tempo che
passa, dominato da un arpeggio dolce e dagli archi che si impennano
drammaticamente sulle parole ("Quando la notte è fredda alcuni fuggono, altri
invecchiano solo per dimostrare che l'oro della vita è troppo lontano). In
"Cello song", triste e interiore, Nick scrive come un Dio ("Sembri cosi
fragile nel freddo della notte, quando le braccia dell'amore escono a
combattere e la terra affonda la sua tomba sulla cresta di un'onda). La
raffinatezza di un flauto e di un violoncello avvolge "The thoughts of Mary
Jane", l'episodio più toccante e sincero del disco ("Chi può conoscere il
motivo del suo sorriso, i suoi sogni, quando viaggiano per miglia e miglia, il
suo portamento da principessa, il suo strano mondo di anelli colorati?"). "Man
in a shed" ha un andamento jazzato, merito soprattutto del contrabbasso e del
piano spezzato, ma si apre ariosamente nel ritornello. Forse la canzone meno
interessante. Si prosegue con "Fruit tree"; la voce squarcia la bella melodia
arrangiata da Robert Kirby (il violino in sottofondo è da brividi) e pronuncia
versi stupendi ("La vita è un ricordo di tanto tempo fa, un teatro di
tristezza per uno spettacolo dimenticato"........"Albero da frutto, nessuno ti
conosce meglio della pioggia e dell'aria. Non ti preoccupare: ti
sorveglieranno anche quando morirai"). L'ultimo pezzo è "Saturday sun";
aleggia l'ombra di Tim Buckley fra le note del piano e del vibrafono, mentre
la melodia tipicamente soul si intreccia con la chitarra liquida di Nick. Il
disco, anche se incoraggiato e lodato dalla critica, non ebbe successo. Noi lo
ricordiamo come il miglior esordio della storia, e ci meravigliamo che
all'epoca Nick avesse solo ventun'anni.

"BRYTER LATER" (1970) Il disco viene registrato esattamente un anno dopo il
debutto. Nick in quel periodo era molto depresso per l'insuccesso di "Five
Leaves Left", ma nonstante ciò riuscì a scrivere dieci pezzi in soli due mesi.
L'atmosfera che si respirava in studio non era delle più allegre, sia per lo
stato di Nick, sia per il freddo glaciale che l'inverno Londinese scatenava
nella piccola Hampstead room, una stanza minuscola trasformata in studio di
registrazione al piano terra di un edificio Vittoriano. Intervengono ancora
Richard Thompson, il pianista Paul Harris, e anche John Cale, tuttofare in
casa Velvet Underground. Lo strumentale "Introduction" apre il disco, ma la
prima gemma è la seguente "Hazy Jane II"; grande la chitarra pizzicata di
Thompson, intrigante la tromba in sottofondo, mentre la voce spezza gli schemi
metrici per decantare strani quadretti ("Tutti i tuoi amici di una volta ti
hanno scaldato al sicuro fra i libri e i dischi della tua vita"). La vena di
Nick è in forma smagliante come dimostra "At the chime of a city clock", terzo
pezzo dell'album e autentico capolavoro poetico. La linea melodica ricorda il
Tim Buckley di "Goodbye and hello", il sassofono scurisce un pezzo notturno e
dolcissimo come la storia narrata ("Il clown della città presto cadrà senza un
viso dietro cui nascondersi. Solo Sonny Boy, pallido come come il fumo che
vende, potrà aiutarlo"). Questo pezzo da solo vale tutto il disco. Nella
seguente "One of these things first" il piano viaggia libero e sognante,
avvolgendo il bel fraseggio chitarristico; una canzone che Nick avrebbe
definito come la più personale e sentita da lui mai fatta. "Hazey Jane I" ha
un bel tappeto percussivo e un arpeggio acustico ipnotico; tutto è immerso
negli archi, qui forse troppo invadenti, e nella voce sempre più trasparente.
La title-track è uno strumentale piacevole, con flauto, chitarra e archi,
senza troppe pretese. I tre minuti di "Fly" accecano per la bellezza della
melodia e del testo ("Ti prego, dimmi come ti chiami, suonami la tua ultima
canzone; sono caduto così lontano che ho bisogno della tua stella almeno per
un giorno"). "Poor boy" è notturna e jazzata, un affresco delicato di quasi
sette minuti con cori femminili e sezione fiati. ("Nessuno sa come il vento
soffia freddo e fa tremare le mie gambe, come le scale sono ripide e
scoscese."). Il penultimo pezzo, "Northern Sky", vive tutto sull'organo e il
piano di John Cale; la melodia è struggente come le parole ("Non mi sono mai
sentito così pazzo, non ho mai visto la luna percepire i pensieri del mare; ma
ora che sei qui illumina il mio tramonto"). Chiude l'album lo strumentale
"Sunday", sospeso e raffinato. Il disco vende allora soltanto 15.000 copie, ma
la stampa grida al capolavoro. (Rolling Stones lo definisce "il trionfo
dell'ecletticismo, perfetto e magico").

PINK MOON (1972) Il capolavoro di Nick. Un disco tutto acustico composto in un
periodo terribile (il fiasco commerciale di "Bryter Layter", l'abbandono di
Joe Boyd, l'amico di sempre, la cura da uno psichiatra), quando ormai la
depressione sembrava inarrestabile. Undici pezzi uno più bello dell'altro,
undici testamenti musicali e poetici che schiacciano il cuore. Inutile
elencarli tutti. La voce non è mai stata così pulita e commuovente, la
chitarra mai così partecipe ed espressiva. Il capolavoro è a mio parere "From
the morning": solo un arpeggio magico, quasi Dylaniano, e la voce. ("Guarda
gli scorci, le sere d'estate senza fine; assorbi quel gioco che hai
imparato"......."E' sorto un nuovo giorno, ed era meraviglioso. Poi lei
avvertì la notte, e l'aria era meravigliosa, una coda illuminta senza fine")
Due anni dopo Nick moriva.
@endnode

@node "Document_3" "Trashmen"


                                    @{i}LULA@{ui}

                                  @{b}TRASHMEN@{ub}



Benvenuti nel mondo della Troma, la più grande casa cinematografica di
spazzatura a stelle e strisce, l'unica congrega di pazzi ad aver fatto uscire
sul mercato settante film, uno più brutto dell'altro, fino a diventare un
punto di riferimento obbligato per ogni spazzino con la telecamera. Più che
nominare i fondatori di questa turpe attività (tanto si nascondono sotto degli
pseudomini per sfuggire alla ferrea censura Statunitense) e gli attori, alcuni
ripescati dal nulla, altri destinati a tornarci vista la loro attenzione verso
vampiri, zombi e psicopatici, vorrei soffermarmi sui prodotti che nel giro di
vent'anni hanno infestato le case dei teenager d'oltreoceano (avete presente
il ragazzo scemo e appassionato di horror in "La signora ammazzatutti"? Ecco,
quello è il classico esempio di giovane Americano che la Troma "sacrifica" nei
suoi film). Spero che siate pronti ad entrare in questo mondo alienato e
sconvolgente, cercando di ricordarvi per una volta che sulla Terra esistono
anche poveri dementi incapaci di scrivere sceneggiature normali. Ma il bello
sta proprio qui.

TEMATICHE

Nel Medioevo l'inquisizione avrebbe bruciato vivi tutti gli sceneggiatori di
questi film, che passano agevolmente da Naziste lesbiche e piscione a demoni
allupati e pervertiti. Come scordarsi del cammello Venerdì che ogni giorno
scorreggia rivolto verso la Mecca, delle lottatrici di Wrestling che
amoreggiano con scimmie malate di mente, di frigide sovietiche che vogliono
abolire la Perestroika per far tornare sul trono di Russia lo Zar Nicola II,
scongelandolo dopo anni di ibernazione? Potete capire che la fantasia umana è
proprio infinita, ma purtroppo non finisce qui. Compaiono dottoresse sadiche
che squartano, macellano e servono sangue alla mensa dell'ospedale, giovani
motocicliste che si fermano ad ogni villaggio per finire nel letto del primo
che capita, nani ributtanti che diventano Zombi-porno star, un dinosauro che
chiamato per l'occasione "Tromasaurus" ci prova con una cavernicola bionda e
tettona, mamme che uccidono a coltellate dei surfisti Nazisti colpevoli di
averle ucciso i figli. Mi fermo qui per farvi riprendere e per riflettere
sulla grande attenzione che la Troma riserva al mondo femminile. Molti registi
sono donne (indimenticabile il primo film scritto, prodotto e diretto da
Margot Hope, "Killer babe for C.I.A.") , e come sta accadendo ad Hollywood, le
produttrici tirano fuori i denti per non sfigurare di fronte ai loro colleghi
più ricchi e più affamati di successo. I personaggi che ci rimettono sempre
sono delle bellocce reduci da copertine di "Penthouse" o "Playboy" (che brutta
fine). Esse diventano dei feticci su cui sfogare le proprie rabbie represse,
oppure simboli del femminismo più estremo, quello che vorrebbe l'uomo
inchinato a leccare i tacchi della dolce consorte (è presente anche questa
scena, non me la sono inventata). Tutti i luoghi comuni dell'horror (campeggi
estivi, vecchiette inferocite, mostri solitari che non vogliono essere
disturbati) vengono arricchiti, come abbiamo visto, da macchiette disturbanti
e grottesche. Se ci pensate bene anche negli anni '30 il cinema fantastico
trova il suo successo nell'opposizione tra la bella e la bestia; si pensi a
"King Kong" (1933) e alla sua passione quasi erotica nei confronti della
giovane esploratrice Ann Derrow, oppure a "Dracula" (1931) dove la donna
sublima l'estrema voluttà animalesca dell'uomo vampiro. Eppure in queste opere
manca quell'accanimento, quell'odio cieco verso le creature femminili presente
in dosi massicce nei film Tromici. Più che in un candido erotismo, l'amore si
trasforma in pornografia vera e propria, abolendo così ogni dolcezza narrativa
di cui la donna è sempre stata specchio fedele. Il corpo nudo ricoperto di
sangue, (scene di questo tipo abbondano) ci ricorda poi lo sforzo inutile di
trasformare la fisicità femminile in virilità maschile; infatti, le lesbiche
vengono stranamente trattate bene, addirittura esaltate e glorificate, forse
perchè anche loro sono "mostri", o forse perchè simboli evidenti di quella
cultura omosessuale ritenuta ormai cosa normale e accettata da tutti. C'è poi
un attacco più o meno velato alla politica (senatori corrotti e pedofili),
all'inquinamento (malformazioni genetiche causate dal nucleare), alla società
perbenista, alla religione, avida arruffatrice di denaro. Il ritratto che ne
esce è quello di un'America allo sbando, senza eroi e sicurezze; al granitico
John Waine o al nobile Gary Cooper si sostituiscono sudici criminali che di
eroico non hanno nulla. Scompare la narrazione e subentra il gusto per
l'orrido fine a se stesso. I buoni sentimenti fanno ormai ridere, come anche
l'amore per le piccole cose e per il prossimo. Ciò che non si capisce bene è
se i responsabili della Troma facciano sul serio; ci chiediamo insomma se
vogliano esorcizzare paure e paranoie di una generazione priva di valori o se
facciano tutto ciò solo per far ridere e vomitare. Una cosa comunque è certa:
quando si guardano film simili si sta male, un pò per la violenza gratuita e
un pò per l'atmosfera disturbante e instabile che può dare molto fastidio. Ma
questi sono i rischi che ogni Trashman deve correre.

I PILASTRI

1) THE TOXIC AVENGER - "IL VENDICATORE TOSSICO" (1984). Questo è il classico
dei classici in casa Troma, il film che ha incassato di più (soprattutto
gadgets e videocassette) e forse il più accettabile. Ha avuto due seguiti meno
riusciti e ha dato vita anche a una striscia di fumetti. La trama narra di un
povero Cristo che viene contaminato da scorie radioattive, divenendo in questo
modo grosso, brutto, ma difensore degli umili (una specie di Robin Hood che
però uccide con l'alito).

2) SURF NAZIST MUST DIE - "I SURFISTI NAZISTI DEVONO MORIRE" (1987). Forse il
film più amato dal pubblico. La California è stata distrutta da un terremoto
ed è in mano a malvagi surfers Nazisti. Da vedere solo per la cafoneria dei
personaggi.

3) TEENAGE CATGIRLS IN HEAT - "GIOVANI DONNE GATTO IN CALORE" (1993). Quello
che dal titolo può sembrare un film porno è invece uno dei prodotti più
divertenti della Troma. Da ricordare almeno la scena di sesso fra un uomo e
una gatta (quest'ultima fortunatamente sotto sembianze umane).

4) SGT. KABUKIMAN (1993). Definito (si spera in senso ironico) dal regista
come il nuovo "Quarto potere", è il film più ambizioso dei nostri. Una geniale
rilettura del kung-fu movie con una valanga di violenza e di non-sense. Fra
teste spappolate e banchetti a base di pesce marcio, è stato presentato anche
in teatro.

5) MANIAC NURSES FIND ECSTASY - "LE INFERMIERE MANIACHE TROVANO L'ESTASI"
(1994). Altro titolo simil- porno per una storia ospedaliera fra infermiere
matte e ninfomani e pazienti-cavie. I vomiti si appiccicano addirittura ai
muri e i vecchi incontinenti si lanciano la loro.....%&$£$ (censura). La
leggenda vuole che Hillary Clinton abbia visto questo film prima della riforma
dello stato assistenziale. Come darle torto?

6) THE CLASS OF NUKE'EM HIGH - "LA CLASSE SUPERIORE NUCLEARE" (1990) Ennesima
parodia sul mondo inquinato. Questa volta a farne le spese è un giovane
studente che diventa il sex-simbol della scuola e combatte contro alieni verdi
e marci (che fantasia). Da notare i colori surreali e un'ambientazione da
z-movie con tanto di ragazze pon-pon che non fanno una bella fine.

7) WIZARDS OF THE DEMON SWORD - " I MAGHI DELLA SPADA DEMONIACA" (1990) Un
vero kolossal che raduna i più grandi attori della Troma, il tutto in mezzo ad
ambientazioni fantasy e gotiche con un occhio a spielberg e uno a Verhoeven.
Più brutto di "The Barbarians & Co." (film spazzatura del nostro Ruggero
Deodato) e più schifoso di un bagno nelle fogne. Meglio di così!!

8) "KILLER CONDOM" - "IL PROFILATTICO ASSASSINO" (1997) Presentato addirittura
al Festival di Cannes e di Berlino, il film ha ottenuto un grandissimo
successo soprattutto in Inghilterra. Il profilattico con dentoni affilati e
insanguinati (AHIAAAA) (vedi foto) si aggiunge così ai mostri e ai pervertiti
altrettanto "affamati". Manco a dirlo è stato eletto dalla comunità Gay di
Londra come film dell'anno. Fa pena il povero il protagonista che si sveglia
dopo una notte d'amore e scopre di avere un muscolo in meno.

9) "TROMEO AND JULIET" (1995) Da Shakespeare la storia d'amore per eccellenza.
Tromeo naturalmente è un essere ributtante. La povera Giulietta si innamorerà
di lui anche se dovrà nuotare nel sangue e baciare per due minuti il suo
orrendo amato. Il "Washington Post" ha parlato di capolavoro, innovazione e
divertimento; per noi si ride e basta. Da ricordare la scena di sesso quasi
guerresca con tanto di muro insanguinato. (vedi foto).

10) "EVE'S BEACH FANTASY" (1996) Dopo "Baywatch" un'affascinante storia
ambientata sulla spiaggia di Miami, dove una giovane bionda, Eve, amoreggia
con tutti: pesci, anguille, vecchi, bambini. Sarà confortata anche da polpi e
molluschi ai quali concederà i suoi notevoli attributi (L'attrice è un ex
porno star).

GLI "ATTORI".

Molti sono i falliti celebri che hanno trovato ospitalità fra le quattro mura
della Troma. Inizierei con James Hong, visto in "Blade runner" e in "Waine's
World II, per poi continuare con il premio oscar Jack Palance, Brian Oldfield,
ex medaglia d'oro olimpica, Eric Douglas, fratello di Michael ora nei guai per
possesso di cocaina, Claude Akins (chi se lo ricorda in "Rio Bravo"?), Yvonne
de Carlo ("Idieci comandamenti"), John P. Ryan ("Hoffa" e "Cinque pezzi
facili" con Jack Nisholson).Ciò che stupisce è che i suddetti artisti non
sembrano essere pentiti di aver recitato accanto a Zombie ed altre amenità;
anzi, si sono resi disponibili per altre pellicole che crediamo non tarderanno
a fare, visto che sulle locandine dei film un nome abbastanza noto viene
scritto a caratteri cubitali sopra il titolo, sintomo questo di come laggiù
non conti la storia o la sceneggiatura, ma solo un volto celebre da
sfigurare.

CONCLUSIONI Convinto ormai che la Troma vedrà spopolare i suoi film anche nel
nuovo millenio, non posso far altro che pregare tutti voi di disertare le sale
cinematografiche (se mai uscirà qualcosa qui in Italia), dal momento che negli
States non poche persone sono state male durante la proiezione (in alcuni
cinema addirittura si distribuiscono sacchetti per non sporcare per terra!!!);
se tutto ciò non vi spaventa, preparatevi a vedere storie racapriccianti,
erotiche, sado-maso, politicamente scorrette, con una recitazione da
Neorealismo Italiano, e con scene che nemmeno Henry Lee Lucas (il
serial-killer che ha ucciso più di 300 persone) avrebbe partorito nei suoi
deliri omicidi. Buona visione.
@endnode

@node "Document_4" "I 5 Principi Demoni"


                               @{i}Lucilio Batini@{ui}

                             @{b}I 5 PRINCIPI DEMONI

@{ub}

Jack Vance I PRINCIPI DEMONI (Nord, 1980) GLI ULTIMI PRINCIPI (Nord, 1982)

Il primo romanzo (anzi, no, 5 !) di cui vi voglio parlare su DADAm@g e' di
un'autore ormai coniderato "storico", al pari di molti mostri sacri quali
Asimov, Clarke, Simak. Jack Vance, autore non solo di Fantascienza, ma anche
di Fantasy, tende, a volte, a mescolare entrambi i generi per ottenere dei
romanzi veramente "da bere fino all'ultima goccia". Questi 2 libri, editi
dalla Nord, raccolgono 5 romanzi nei quali il protagonista, unico
sopravvissuto ad un genocidio commesso nel mondo in cui viveva, dedica tutta
la sua esitenza nella ricerca degli autori del massacro, i 5 principi demoni,
super-criminali, ognuno con la sua malvagia caratteristica. I principi si
erano riuniti per progettare una punizione da infliggere a un mondo che si era
ribellato alla loro tirannia. In questo universo, i rapimenti sono cosi'
frequenti che esiste un sistema legalizzato per la restituzione del rapito a
fronte del pagamento del riscatto, dove una societa' proprietaria di un mondo,
Interchange, si fa garante della salute del rapito e della consegna della
somma pattuita al rapitore. Naturalmente con una commissione del 12%. Vedremo
cosi' il protagonista Kirth Gersen, cimentarsi all'inzio alla ricerca di un Re
stellare, Attel Malagate il Maligno, che pur essendo all'apparenza uguale agli
esseri umani, e' asessuato e si riproduce per partogenesi. Nel secondo
episodio troveremo Kokor Hekkus, noto come "La macchina per uccidere" per la
sua passione di inventare macchinari che prima incutono terrore e poi
uccidono. E' proprio Kokor il maggior utilizzatore di Interchange. Infatti,
una bellissima principessa di un mondo sperduto, per sfuggire alle attenzioni
di Kokor, decide di auto rapirsi e chiedere un riscatto di 10 Miliardi di UVS
(la moneta dell'universo conosciuto) per se stessa, rifugiandosi cosi' ad
Interchange. Cosi' Kokor decide di rapire i figli dei 100 personaggi piu'
ricchi dell'universo, chiedendo per ognuno 100 milioni di UVS. Ma quando il
suo progetto sara' quasi terminato, si scontrera' con Kirth... Nell'ultimo
episodio del primo libro saremo ospiti del palazzo dell'Amore di Viole
Falushe, dove troveremo ragazzi e ragazze educati sin dalla nascita a dare
piacere al prossimo, un mondo dove le tasse si pagano in un bordello. Il primo
romanzo del secondo libro ci portera' ad incontrare Lens Larque, nativo di un
mondo tanto brullo e inospitale quanto sono rozzi e ignoranti gli abitanti,
che mangiano cibi che farebbero vomitare chiunque solo a sentirne l'odore. Non
per niente le caratterische di Lens sono la brutalita', il sadismo, e
sopratutto l'essere vendicativo a tal punto da modificare l'aspetto della luna
di un mondo in maniera che rappresenti la sua faccia per vendicarsi di non
aver potuto comprare una casa perche' gli abitanti non volevano vedere la sua
faccia in giro. E infine ci troveremo in un mondo cosi' bello e ricco di flora
e fauna indigena che una societa' di naturalisti ha richiesto di trasformarlo
in un parco nazionale, dove gli unici autorizzati ad abitarlo in dimora fissa
sono i membri della societa' stessa. Questo episodio, secondo me fa' inoltre
da base al ciclo di Cadwall di piu' di 10 anni dopo, una trilogia in cui si
narra appunto dell'avventura di un giovane in un mondo destinato a riserva
naturalistica. Ma questa e' un'altra storia. Rimane comunque filo conduttore
la capacita' di Vance di evocare immagini particolareggiate di mondi alieni,
alcuni dei quali ipertecnologici, altri ancora ambientati nel medioevo. Una
saga da leggere tutta di un fiato, pur essendo 2 libri "corposi" che insieme
rasentano le 1000 pagine.
@endnode

@node "Document_5" "viaggio nella magia del simbolo"


                               @{i}Stefano Perale@{ui}

       @{b}PERCORSI DELLA POESIA MODERNA: VIAGGIO NELLA MAGIA DEL SIMBOLO@{ub}

                                  @{b}@{i}II Parte@{ub}@{ui}


            @{i}La I Parte si torva sul numero 10 della rivista DADA@{ui}



Verso il 1880 un gruppo di giovani poeti si adoperò per scuotere
definitivamente il giogo della rigida disciplina parnassiana che, da circa un
ventennio, predicava in poesia il culto della perfezione formale e il rigido
distacco emotivo del poeta nei confronti dei suoi versi. Si tentava ora di
disarticolare il verso e la sintassi, unendo alla ricerca sottile i giochi di
parole, la naïveté (spontaneità) delle espressioni di uso popolare, i toni
familiari. Questi nuovi poeti si diedero l'appellativo di Décadents e tra loro
fu Huysmans che, attraverso la celebrazione di Mallarmé, tratteggiò nel
protagonista della sua opera A Rebours, Des Esseints, l'eroe decadente tipo.
Ci fu in quel periodo una fioritura di riviste specialistiche che si
prefiggevano di dare un'impronta programmatica e una lettura estetica del
nuovo modo di fare poesia: accanto al periodico Le Décadent fanno la loro
comparsa pubblicazioni come Le Symboliste, Le Mercure de France, La Revue
Blanche, che apparirono tutte tra il 1886 e il 1891. Alla fine il modello
estetico simbolista prevalse su quello decadente. Fu il poeta Jean Moréas a
pubblicare nel 1886 il manifesto simbolista nel Figaro: esso eleggeva una
poesia che doveva sviscerare dalle apparenze sensibili le loro affinità
esoteriche (accessibili ai soli iniziati) con delle idee primordiali. La
poesia si rivolgeva dunque all'archetipo, non più all'evidenza della realtà.
Inoltre non era prevista alcuna regola riguardo la lunghezza dei versi e
l'organizzazione della strofa poetica (l'unità formata da un numero minimo di
versi legati da affinità ritmiche e di rima): il poeta poteva per la prima
volta esercitare la sua fantasia artistica su un verso libero, lontano da
rigidi schematismi e costrizioni metriche. Nelle poesie simboliste la rima
esatta spesso scompare per far posto all'assonanza, mentre il ritmo si modella
sul tono delle emozioni o del sogno, tanto che molti critici hanno parlato, a
proposito di questo lirismo, di prosa ritmata. Un esempio di questa nuova
scuola poetica appare evidente nel seguente brano, tratto da L'hiver qui vient
(L'inverno che arriva) del poeta Jules Laforgue: Ce soir un soleil fichu gît
au haut du coteau, Gît sur le flanc, dans les genêts, sur son manteau: Un
soleil blanc comme un crachat d'estaminet Sur une litière de jaunes genêts, De
jaunes genêts d'automne. Stasera un sole spacciato dimora nell'alto del colle,
Dimora sul fianco, tra le ginestre, sul suo mantello: Un sole bianco come uno
sputo di caffeuccio Su di una lettiga di gialle ginestre, Di gialle ginestre
d'autunno Laforgue fu una figura di poeta tormentato: nella sua breve vita
(egli infatti morì di tubercolosi all'età di ventisette anni), scandita da
malattie, povertà e frequenti sbalzi d'umore egli adottò una visione
pessimistica della realtà, e le sue frequenti uscite ironiche suonavano di
patetismo. La sua opera poetica è comunque caratterizzata da una fervida
fantasia lirica e da una sincerità coinvolgente. In alcuni momenti le sue
invenzioni verbali e la concretezza con cui seleziona le immagini della vita
quotidiana sembrano anticipare decisamente l'Apollinaire maturo di Alcool:
C'est la saison, c'est la saison, la rouille envahit les masses, La rouille
ronge en leurs spleens kilométriques Les fils télégraphiques des grandes
routes où nul se passe. E' la stagione, è la stagione, la ruggine invade le
masse, La ruggine corrode nei loro malinconici chilometri I fili del telegrafo
delle ampie strade dove niente passa. Il simbolismo di Albert Samain si
espresse invece attraverso una poesia definita da un lirismo nostalgico che si
dimensiona per il lettore in un'atmosfera di sogno: Mon âme est une infante en
robe de parade, Dont l'exil se reflète, éternel et royal, Aux grands miroirs
déserts d'un vieil Escurial, Ainsi qu'une galère oubliée en la rade. La mia
anima è un bimbo in abito di gala, il cui esilio si riflette, eterno e regale,
su ampi specchi deserti d'un vecchio Escuriale, Come una galera abbandonata in
rada. Il brano che avete appena ascoltato riassume in sè il gusto per i
paysages d'âme (paesaggi dell'anima) tipicamente rappresentativi del modo
simbolista. Anche se questa poesia manca essenzialmente di vigore e forza
descrittiva, la continua allusione ad una realtà misteriosa che oltrepassa le
cose visibili non fa che incitare il lettore al sogno, alla suggestione che il
simbolo esercita quando la mente è liberata dalle rigide coordinate della
realtà fisica e si abbandona a una musicalità immaginifica, di ispirazione
onirica. Johannès Papadiamantopoulos, nato ad Atene nel 1856, e
successivamente naturalizzatosi francese con lo pseudonimo di Jean Moréas, si
accostò anch'egli al Simbolismo, e anzi le sue prime raccolte in versi, Les
Syrtes, e Les Cantilènes ne fanno un po' il capogruppo dei poeti simbolisti.
Successivamente però, l'influenza delle arti plastiche greche e della bellezza
formale classica lo spinsero ad una poesia diversa, apertamente critica nei
confronti delle raffinatezze e degli artifici dei simbolisti. Questa scissione
sfociò nella fondazione, avvenuta nel 1891, della Scuola Romana dove il tono
della poesia è appunto quello dettato dalla tristezza stoica, espressa con
esattezza e misura classiche: Quand pourrai-je, quittant tous les soins
inutiles Et le vulgaire ennui de l'affreuse cité, Me reconnaître enfin dans
les bois, frais asiles, Et sur les calmes bords d'un lac plein de clarté! Mais
plutôt, je voudrais songer sur tes rivages, Mer, de mes premiers jours berceau
délicieux. J'écouterai gémir tes mouettes sauvages, L'écume de tes flots
rafraîchira mes yeux. Quando potrò, abbandonando ogni inutil cura E il volgar
tedio della città orrenda, Riconoscermi infine nei boschi, freschi asili, E
nei bordi tranquilli d'un lago pieno di limpidezza! Ma piuttosto vorrei
sognare sulle tue sponde, Mare, dei miei primi giorni deliziosa culla.
Ascolterò gemere i tuoi gabbiani selvaggi, La schiuma dei tuoi flutti
rinfresherà il mio sguardo. Come abbiamo ascoltato, l'emozione che il pensiero
del mare genera nella mente del poeta non è sfumata in allusioni indistinte e,
comunque staccate dalla realtà circostante, ma anzi è associata all' immagine
concreta di uno stormo di gabbiani che volteggiano su un gioco di onde che
schiumano sulla battigia. Gli occhi del poeta abbracciano una nitida scena
marina. Se durante la parabola simbolista i poeti furono accomunati dal
desiderio di tentare un estremo silenzio lirico riguardo all'inevitabile
affermarsi della società tecnologica, l'inizio del XX secolo coincideva ormai
con l'avvento rumoroso e decisivo delle macchine. Il gusto poetico, come era
stato definito dalle generazioni precedenti, è ora messo in crisi. Gli oggetti
e gli attrezzi meccanici che la scienza e il progresso tecnologico producevano
in numero sempre maggiore venivano giudicati brutti. Il poeta sentiva dunque
la necessità di umanizzarli, di abbellirli con ornamenti e decorazioni di tipo
naturalistico o antropomorfico (pensiamo ad esempio a quegli oggetti di largo
consumo come le macchine da cucire o da scrivere, i primi fonografi,
considerati inaccettabili nella forma imposta dalla loro funzionalità e quindi
ricondotti entro i confini del gusto che fu detto Liberty o Art Nouveau).
Parigi si era trasformata in una efficiente metropoli industriale, e aveva
scelto il capitalismo come il suo re, lasciandosi alle spalle i vecchi
contrasti città-campagna cantati dai poeti dell'epoca romantica: il poeta è
ora un semplice passante tra la folla cittadina e la sua crisi d'identità lo
porta ad uno status di anonimato che lo priva di qualsiasi slancio lirico.
Durante le sue passeggiate nel centro urbano, il poeta osserva con tristezza
che la poesia si trova nei manifesti pubblicitari, nei cataloghi e negli
avvisi commerciali. La società di massa fece in quegli anni la sua più
clamorosa comparsa in poesia. E la sua caratteristica principale era che tutti
i cittadini sono attori e allo stesso tempo spettatori più o meno attenti e
critici, proprio perché coinvolti nella spinta al progresso. Questa nuova
società era sostanzialmente diversa da quella in cui avevano cantato i poeti
romantici: se infatti il poeta bohémien, di baudelairiana memoria, poteva
vivere a stretto contatto con la folla parigina scegliendo la formula del
dandismo, che gli permetteva di rintanarsi in estatici abbaini incensati di
droghe e sogni ad occhi aperti, il poeta della metropoli moderna è invece un
consumatore individuale, uno dei tanti individui acquirenti che sfrecciano
anonimi da un negozio all'altro della città. Il poeta è ora solo tra la folla
di Parigi, dove anche le automobili hanno l'aria di essere antiche. A serrarlo
alla gola è l'angoscia dell'amore, come se non dovesse essere più amato, come
se si ritenesse del tutto inutile. Egli non trova altra materia di canto se
non il ripiegarsi interiormente verso il suo stesso modo di fare poesia: ecco
allora l'urgenza di richiamarsi all'affermazione della tecnica, dello stile, e
dell'espressione poetica. Il ruolo delle cosiddette avanguardie storiche di
inizio novecento era proprio questo: non una semplice protesta contro i canoni
della poesia tradizionale, bensì una riflessione programmatica sulle
motivazioni profonde che stavano alla base di un nuovo modo di concepire la
poesia, un laboratorio dove poter creare un'evoluzione epocale della poesia
che riflettesse le enormi trasformazioni sociali dettate dal progresso
tecnologico-scientifico. Già dal 1904 Pablo Picasso con i suoi amici Derain,
Vlaminck, e il poeta di nascita italiana Guillaume Apollinaire discutevano
presso il bateau-lavoir (il celebre studio parigino del grande pittore
spagnolo) intorno allla gestazione del Cubismo. Apollinaire fu indubbiamente
il teorico di questa nuova espressione artistica. Egli per primo realizzò la
portata dell'introspezione analitica della realtà che caratterizzava la
pittura di Picasso: Picasso agiva come un chirurgo, ovverosia sezionava gli
oggetti reali alla ricerca dei loro motori interni, dei loro centri vitali e
il Cubismo era la sintesi intuitiva, immediata di questi elementi minimi della
realtà di un oggetto in atto. Per Picasso dunque la regola rappresentava la
forma dell'emozione. Si spiega così l'abbandono, sia in pittura che in poesia,
di composizioni a soggetto simbolico o aneddotico. Lo stile stesso cambia, e
si passa dalla regolarità metrica all'impulso creativo, slegato da qualsiasi
freno razionale. E' il primo passo verso la scrittura automatica. La raccolta
in versi Alcool, pubblicata da Apollinaire nel 1913 rappresenta il vero
spartiacque tra il lirismo convenzionale e l'esperienza cubista. Vediamone
insieme alcuni brani: Il est neuf heures le gaz est baissé tout bleu vous
sortez du dortoir en cachette Vous priez toute la nuit dans la chapelle du
collège Tandis qu'éternelle et adorable profondeur améthyste Tourne à jamais
la flamboyante gloire du Christ C'est le beau lys que tous nous cultivons
C'est la torche aux cheveux roux que n'éteint pas le vent C'est le fils pâle
et vermeil de la douloureuse mère C'est l'arbre toujours touffu de toutes les
prières C'est la double potence de l'honneur et de l'éternité C'est l'étoile à
six branches C'est Dieu qui meurt le vendredi et ressuscite le dimanche C'est
le Christ qui monte au ciel mieux que les aviateurs Il détient le record du
monde pour la hauteur Sono le nove il gas è ridotto tutto azzurro uscite dal
dormitorio di nascosto alla chetichella Pregate l'intera notte nella cappella
del collegio Mentre eterna e adorabile profondità ametista Per sempre ruota la
fiammeggiante gloria di Cristo E' il bel giglio che tutti noi coltiviamo La
torcia dai capelli rossi che il vento non spegne Il figlio pallido e vermiglio
della madre dolorosa L'albero sempre folto di tutte le preghiere La doppia
forca dell'onore e dell'eternità E' la stella a sei punte Dio che muore il
venerdì e risuscita la Domenica Cristo che sale al cielo meglio degli aviatori
Detiene il record mondiale in altezza Innanzitutto, questa poesia va letta
tutta d'un fiato, senza pause di circostanza e senza un tono narrativo? Perché
la prima e fondamentale innovazione della poesia di Apollinaire sta proprio
nell'abolizione volontaria della punteggiatura. Come i pittori impressionisti
avevano già rivoluzionato il concetto di pittura, eliminando ogni impatto
intellettualistico nel disegno, e quindi la natura illusoria della prospettiva
fissata dai canoni rinascimentali, e avevano perciò aperto la strada, per
questo aspetto basilare, alla nuova pittura cubista, così Apollinaire si è
sbarazzato dell'elemento che più serve a ingabbiare il linguaggio poetico in
una rete logica ritenuta intellettualistica. Contemporaneamente, una volta
liberato dai segni d'interpunzione, il lettore ha due soli punti di
riferimento: la conclusione del singolo verso e della singola strofa.
Apollinaire fu il poeta francese che più di ogni altro riuscì a valorizzare la
specificità ritmica dei versi e delle strofe nella poesia, al punto da mettere
in discussione l'egemonia della lettura di tipo sintattico o prosastico.
L'antico insegnamento di Mallarmé, che affermava l'unità inviolabile dei versi
poetici, il loro valore assoluto di mots uniques (parole uniche) è osservato.
Tornando un attimo ai contenuti poetici del brano, possiamo subito osservare
che questa poesia non dà spazio alcuno alla meditazione: il lettore è
bersagliato da una raffica di immagini, quasi in tono di slogan. Tutte queste
immagini rimandano più o meno indirettamente a Cristo, il bel giglio che tutti
noi coltiviamo, il figlio pallido e vermiglio della madre dolorosa: il poeta
reclama ordine e disciplina di valori in una modernità che soffoca l'individuo
e il libero pensiero nella sua confusione consumistica (uscite dal /
dormitorio di nascosto alla chetichella, ci dice infatti Apollinaire). La
sacralità dell'essere umano è messa in discussione da questo sistema e il
poeta invoca allora la figura divina come monito agli eccessi e alle
presunzioni di successo decantate dal materialismo consumistico, ricordando al
mondo intero che Cristo appunto sale al cielo meglio degli aviatori Detiene il
record mondiale in altezza. Questa nostalgia di Cristo, di un Dio che
soprassieda al misero filisteismo moderno, e rappresenti simbolicamente
l'identità di una società umana, ne regolamenti l'arbitrio e i tratti civili
essenziali è un valore di fondo di tutta la poesia di Apollinaire e, oserei
affermare, di molta poesia dell'età moderna; è sufficiente pensare ai celebri
versi con cui Ezra Pound, nella sua opera giovanile Mauberley arrivava a
chiedersi Che cosa richiede il nostro tempo? Domanda ossessiva a cui il
poeta americano replicava: The age demanded an image Of its accelerated
grimace, Something for the modern stage, Not, at any rate, an Attic grace;
L'età chiedeva un'immagine Della sua smorfia convulsa, Qualcosa per la scena
moderna, Non una grazia attica, comunque; Dunque il sacrificio di Cristo, la
macerazione, è assimilato al sacrificio del poeta, colui che un tempo creava e
rendeva accessibile un universo alternativo e che ora si vede defraudato del
suo miracolo più alto, l'arte della parola, mercificata dalla pubblicità,
dalla filodiffusione, dalla anonima incisione su disco: Ecco la poesia
stamattina e per la prosa ci sono i giornali Le dispense da 25 centesimi piene
di avventure poliziesche Ritratti di grandi uomini e mille titoli diversi.
@endnode

@node "Document_6" "Il pescivendolo e il prete"


                               @{i}Renato Rolando@{ui}

                               @{b}IL PESCIVENDOLO@{ub}
                                 @{b}ED IL PRETE@{ub}



C'era una volta, prima che rendessero obbligatorio lo scontrino, un bellissimo
mercato. Si teneva ogni sabato, nel cuore della città: era grande e pieno di
ogni tipo di mercanzia. Durante quel giorno la città sembrava essere diversa,
più interessante; un po' come succede con le persone quando indossano i
vestiti della festa. Il mercato era però più di un vestito; era il modo di
muoversi, di apparire, di pensare, di vivere della città che lo avvolgeva
tutt'attorno per miglia e miglia con le sue ruvide case. Ne era il suo cuore,
e quindi il posto in cui venivano concluse tutte le attività della settimana.
I commercianti concludevano i loro affari, le famiglie girollavano curiosando
qua e là e cuori solitari si cercavano a lungo tra la folla, non senza un
certo brivido. Chi doveva prendere importanti decisioni cercava amici con cui
consigliarsi e chi le aveva già trovate cercava gente per una verifica. Certo
però che visto da una certa distanza il mercato appariva effettivamente come
una veste estremamente ricca e preziosa. I colori venivano dalle mille
bancarelle piene di stoffe pregiate, adagiate sui banconi, mosse dalle mani
esperte dei mercanti e trasportate per le vie dagli avventori. I rumori li
produceva la folla: il tintinnio del pentolame maneggiato dalle mani callose
delle matrone, o il vibrare del cristallo saggiato da un esigente intenditore
sembravano particelle sospese nel mare di urla, schiamazzi, discorsi mozzi,
scalpiccii vari di piedi o zampe ed esclamazioni di bestie che emergevano
dalla massa in movimento. I profumi arrivavano ora dalle delicate spezie
orientali, ora da quelle più forti dei paesi assolati. Arrotondati dagli aromi
delle bancarelle che offrivano cibi. Smussati dalle essenze e dai profumi
esposti. Amalgamati dalla calca in perenne, quieto, movimento. Per miglia e
miglia, da ogni dove, arrivavano mercanzie: dal lontano mare, dalla pianura
circostante, dalle fredde montagne che si riusciva ad intravedere a stento
nelle giornate più terse. Era il mercato, il polso non solo della città, ma
dell'intera provincia. A tastarci il polso non poteva non mancare un Prete.
Robusto, un tempo austero ed intransigente, ora ammorbidito dai continui
insegnamenti che il mercato gli aveva dato, si limitava a passare tra i
banchetti, e controllare. Ogni tanto scambiava qualche parola, salutava con
eguale calore sia venditori che clienti, accettava qualche offerta, comprava
qualcosa e di entrambi spesso ne offriva a qualche mendicante. Una volta il
Prete si trovò a salutare il suo amico Pescivendolo. Il Pescivendolo aveva uno
dei banchetti più belli e preziosi tra quelli del pesce, perché oltre ad avere
le solite sardine, i polpi, le orate, le triglie, astici, calamari, tutti
esposti sul loro bravo letto di ghiaccio, oltre ad avere una nutrita varietà
di animali marini era l'unico ad avere granchi, e vivi! Li teneva dentro botti
mezze piene, perché non riuscissero ad uscire. Aveva le delicate carni dei
granchi di mare, le polpose chele dei granchi giganti e quelle veraci dei
nostri scogli. Il Prete era affascinato da queste bestiole: si agitavano
incessantemente all'interno delle loro botti, si camminavano uno sull'altro,
avevano bruschi scatti di stizza, ogni tanto per qualche fortuita combinazione
riuscivano ad arrivare fin quasi alla cima, per poi ricadere nel mucchio.
Restava parecchio a guardarli, non sapeva bene perché, forse perché erano così
diversi, così marini. Il Pescivendolo ogni volta lo osservava e scuoteva la
testa. Quel giorno gli disse: "Questi granchi, potrebbero essere come noi.
"Anche riuscissero ad uscire dal barile - continuò imbarazzato - anche
riuscissero ad eludere la mia sorveglianza, può capitare no, dove potrebbero
andare? Nelle tasche di un passante? Ed ammettiamo pure - insitette
avvicinandosi - si ammettiamo pure che nessuno se li prenda, che restino lì
per terra in mezzo al mercato. Dove potrebbero andare? Anche sapessero di
dover raggiungere il mare, siamo lontanissimi, per loro sarebbe assolutamente
impossibile farlo. "E se noi - indicò i granchi - riuscissimo in qualche modo
ad uscire oltre l'orlo della vita e ci scoprissimo improvvisamente in un
mercato così vasto da risultarci inconcepibile, dove mai potremmo andare? Cosa
mai potremmo sperare? "Perché mai - sbottò - la vita dovrebbe essere diversa
proprio con noi?" Il Prete s'illuminò tutto, prese un grande respiro e
cominciò a parlare. Ma lui non stette ad ascoltarlo.
@endnode

@node "Document_7" "L'albero della memoria"


                               @{i}Massimo Canetta@{ui}

                          @{b} L'ALBERO DELLA MEMORIA


@{ub}
Ebbi un brivido imboccando lo stretto passaggio che s'inoltrava nel bosco.
Erano anni che non mi fermavo alla villa. Quella mattina passai vicino al
fiume, per una commissione, e decisi di svoltare al bivio per il paese, quasi
involontariamente. La macchina sobbalzava ed io ero costretto ad un'andatura
che non ricordavo da quando imparai a guidare. Cominciavo a divertirmi, ogni
buca era divenuta una scommessa. L'aria era fredda ma mi venne voglia di
abbassare i finestrini per assaporare l'odore della campagna. Lo feci e l'aria
frizzante pervase l'abitacolo facendo uscire quel terribile odore provocato
dall'aria riscaldata dal motore. Vidi la villa in lontananza e mi tornarono
alla mente immagini ormai dimenticate. D'un tratto gli odori della campagna
divennero, o meglio ritornarono, gli odori della mia infanzia, delle corse nei
prati e delle interminabili partite di pallone. Guardai l'orologio digitale
del cruscotto e notai che cominciavo ad essere in ritardo. Mi assalì la
preoccupazione di non riuscire ad effettuare la commissione che mi era stata
affidata. Per qualche secondo rimasi indeciso su cosa fare, poi capii che
quella non era la giornata per identificare cos'era giusto e cos'era
sbagliato. Non era ciò che insegnavo ai miei figli, però quel giorno era così
e basta. Ripresi a guidare, con quell'andatura ridicola, lenta e traballante,
decisamente diversa da quella scattante e frenetica che ogni mattina mi
costringeva a mandare all'inferno più della metà delle macchine che incrociavo
sulla mia strada. Giunsi al cancello, fermai la macchina e scesi, poggiando i
piedi sulla terra, indurita dal freddo. Il cancello era chiuso con un
lucchetto. Avevo sempre, da quando me ne ero andato, la chiave di quel
lucchetto nel portafogli. Non me ne sono mai separato, quasi per paura di
perdere quel legame che mi univa alla villa, anche se poi non ci tornavo da
anni. La chiave era lì, sotto alla fotografia dei miei due bambini. La presi e
la infilai nel lucchetto. Mi tremavano le mani, probabilmente per il freddo.
Quando scattò la serratura la catena cadde a terra e il cancello emise un
leggero cigolio; con una spinta lo aprii. Entrai nel giardino, camminando
nell'erba bruciata dal gelo dell'inverno. Le erbacce arrivavano alle
ginocchia, anche se ripiegate su se stesse per la morte che le aveva colpite
con le prime gelate. Solo qualche pianticella autunnale stava ritta in quella
posa di sfida verso il destino perverso che l'aveva concepita. A sinistra vidi
il tavolo di granito, sotto il pergolato, ormai quasi distrutto, che d'estate
concedeva il ristoro dell'ombra sotto i colori meravigliosi del glicine in
fiore. Su quel tavolo si consumavano le festose domeniche con gli amici a
mangiare, a bere, a cantare in allegria. Ora era lì, silenzioso e cupo, sotto
i resti di un intreccio di legni marciti a memoria del nostro disinteresse per
quella casa. Credo di essere l'unica persona ad essere ritornata dopo la
visita ufficiale di sei anni prima, effettuata esclusivamente per la
definizione dell'eredità. Da allora non ci aveva messo più piede anima viva.
La costruzione aveva retto bene, i muri erano ancora in ottimo stato, a parte
qualche crepa e qualche pezzo di intonaco che aveva ceduto alle pressioni del
tempo. Tutte le finestre erano sbarrate da travi di legno, così come le porte.
Mi tornarono alla mente le volte che io e Giulio uscivamo, calandoci dalla
finestra della nostra camera, lasciandoci penzolare e poi atterrando facendo
affidamento solo sulle nostre gambe. Che incoscienti: ora che guardavo quella
finestra, gli occhi della mia età mi lasciavano impietrito a considerare
l'altezza che la separava dal terreno sottostante. Girai intorno alla casa e
vidi quello che rimaneva dell'orto, sul retro. Scossi il capo e proseguii
oltre. Quando fui sull'altro lato della casa mi apparve, maestoso, imponente,
meraviglioso, il tiglio. Non mi vergogno affatto a confessare che scoppiai in
lacrime quando lo vidi. La mia mente era così pervasa dai ricordi, dai profumi
di quella campagna, dal dolore della vista della decadenza di quel mio
paradiso dell'infanzia che quando lo rividi, compagno di tante mie solitarie
giornate, non resistetti e piansi a dirotto. Tratti d'erba avevano resistito
al gelo protetti dal calore dell'intreccio dei rami bassi, nodosi e
appesantiti dalle tante primavere profumate e dai tanti autunni del colore del
fuoco. Asciugai gli occhi e mi avvicinai al tronco: era talmente grande che
nemmeno tre persone tenute per mano sarebbero riuscite a circondarlo
completamente. Lo toccai delicatamente e il suo contatto mi fece rabbrividire.
Lo toccai di nuovo, più intensamente e chiusi gli occhi. Vidi la casa, viva,
con la nonna e il nonno sulla porta, con il sole che li accecava e sentii i
profumi dell'estate. Staccai le mani dalla corteccia e tornai al presente, in
quella desolazione che mi circondava. Guardai i muri della casa, alle mie
spalle e vidi che da quella parte si era conservato l'intonaco ancora con la
tonalità originale. L'ombra del tiglio aveva protetto il colore paglierino che
aveva dato il nonno pochi anni prima di morire, ormai da più di trent'anni.
Come aveva fatto a conservarsi così bene? Il resto della casa era ancora in
buono stato, è vero, ma il colore era decisamente sbiadito che quasi non si
distingueva più. Con la coda dell'occhio vidi la piccola cuccia di Micki, il
cane del nonno. Era ancora in buono stato. Mi ricordo ancora quando morì:
avevano appena terminato il tratto d'autostrada a mezz'ora da qui. Fu un
camion a travolgerlo; lui, curioso come sempre, non si era lasciato sfuggire
quell'avvicinarsi del progresso vicino al suo territorio e partì, quel
pomeriggio di tanti anni addietro, per incontrare quella striscia di cemento,
così maledettamente grigia. Mi ricordai anche di quella mattina che lo
portammo in paese e ci scappò. Quando tornammo a casa il nonno ci rincorse per
quasi mezz'ora, poi ci costrinse a lavorare l'orto per tutto il mese. Quando
tornò Micki, circa tre giorni dopo, si prese anche lui la sua razione di
punizioni, compresa quella di rimanere alla catena per lo stesso tempo che
rimase a zonzo per il paese. Sono certo che quelli furono per lui i tre giorni
più lunghi della sua vita. Quando morì, il nonno ci disse che aveva quasi
quindici anni. Noi, in lacrime, considerammo che morì che era poco più vecchio
di un bambino. Il nonno, sorrise, con quella sua aria così gentile e ci spiegò
come funziona la conta degli anni di un cane. Fummo un po' più sollevati, ma
restava il fatto che aveva vissuto solo quindici anni e a noi lasciò un vuoto
spaventoso. Quella cuccia rimase per molti anni un luogo sacro. Il nonno non
volle più altri cani e ora comprendo - quasi non ci avevo mai pensato - come
mai quando Luca mi chiese di comperargli un cagnolino mi opposi fermamente e
considerai chiuso immediatamente l'argomento, senza possibilità di ricorso. Il
mio inconscio evidentemente rifiutava di ripetere una simile sofferenza e di
farla vivere ai miei figli. Distrattamente mi appoggiai al tiglio e mi
tornarono di nuovo, vive, le immagini di tanti anni addietro. Vidi Giulio
mentre aiutava il nonno a costruire il pergolato e mi vidi, seduto sui gradini
con Micki in grembo, ad ammirarli da lontano. Mi piaceva vedere il nonno
lavorare, aveva sempre quella tranquillità e quella serenità che contagiava
tutti quelli che avevano a che fare con lui. Mi staccai con decisione dalla
corteccia, spaventato. Non era più un ricordo, una sensazione: quando toccavo
la corteccia del tiglio quello che vedevo era reale, vivo, presente. Provai di
nuovo e vidi la nonna sulla porta che ci chiamava per il pranzo. Era lì, era
proprio lì. Ero sicuro che se fossi corso verso la porta avrei potuto
toccarla, abbracciarla. Il mio cuore cominciò ad accelerare i suoi battiti.
Non riuscii a staccarmi dalla corteccia dell'albero, volevo continuare a
vivere quel bellissimo momento. Arrivò anche il nonno che, sudato, depose il
cappello sulla sedia vicino all'ingresso ed entrò all'interno della casa.
Ansimai per il terrore di perdere il resto della scena, ma l'immagine continuò
a materializzarsi nel mio cervello. Ero in cucina e vidi la nonna che portava
a tavola il pranzo. Io e Giulio non eravamo ancora rientrati dal giardino. "Ha
telefonato." - stava dicendo la nonna mentre versava la minestra al nonno.
"Cos'ha detto?" - chiese il nonno guardando in continuazione verso la porta.
Parlavano sottovoce. La nonna era molto nervosa. Era strano, non vedevo più
immagini legate alla mia memoria, erano momenti a cui io non avevo avuto parte
e questo mi imbarazzava. "Hanno detto che è meglio che tornino a casa." - la
nonna riprese a parlare dopo un momento di silenzio. A quel punto entrammo noi
ragazzi rompendo quel momento così intenso. Il nonno e la nonna smisero di
parlare. Dopo qualche minuto la nonna ci disse che loro dovevano andare a
Montecatini, alle terme, e che quindi noi ragazzi saremmo dovuti tornare a
casa. Mi ricordo tutto, adesso: tornammo a casa e circa dieci giorni dopo la
mamma morì. Noi non capimmo esattamente tutto ciò che accadde in quei
frenetici giorni di fine estate ma il nonno e la nonna divennero da allora il
nostro punto di riferimento e il papà si ritirò in un mondo tutto suo, in cui
non era permesso l'accesso a nessuno. Si chiuse in quella sua solitudine
finché un giorno di qualche anno dopo riuscì a "scappare e volò incontro alla
morte felice, libero come un gabbiano". Mi ricordo ancora quando mi disse
queste parole, pochi minuti prima di andarsene, forse le prime parole dopo
anni di ostinato silenzio. Ora vedevo il papà sul letto di morte e accanto a
lui il nonno che piangeva. Non l'avevo mai visto piangere. Staccai le mani dal
tronco e m'incamminai verso la porta della cantina. Era aperta. L'aprii e vi
entrai. Fui investito da un fortissimo odore di muffa e non si vedeva nulla.
Accesi un fiammifero e vidi una quantità di ragnatele e di polvere che mi fece
desistere dal proseguire oltre. Avrei voluto entrare nel cuore del mondo di
mio nonno, nella dimora dei suoi attrezzi, toccarli, rivederli, ma trovai
decine di scuse per impedirmi di andare oltre la soglia. Mi voltai di nuovo
verso il maestoso albero e mi venne ancora voglia di toccarlo, di accedere al
mondo della mia infanzia ma rimasi bloccato a fissarlo. Quel tiglio venne
piantato dal padre di mio nonno, in omaggio al nuovo secolo che iniziava;
praticamente era la primavera del 1900. Aveva un che di magico quell'albero,
spettatore di un secolo impressionante, eppure cronista di un mondo così
piccolo come la vita della mia famiglia. Ecco cos'era: il narratore della
storia del mio piccolo mondo. Mi tramandava le immagini della mia vita e di
quella dei miei cari. Non capisco perché abbia voluto fare questo proprio a
me, ma lo fece e ne fui felice. Quel giorno capii quanto certi ricordi,
dimenticati, persi nella nebbia, erano invece fondamentali per conservare
intatti certi valori. Decisi che avrei chiamato mio fratello Giulio, che non
sentivo da un paio d'anni; anzi, l'avrei portato qui e, magari insieme,
avremmo poi rimesso in sesto la villa. Mi avvicinai dunque al tiglio per
guardarlo ancora da vicino. Lo toccai di nuovo ma questa volta non mi fece
vedere nulla. Mi parve, ma ancora lo credo davvero impossibile, che mi porse
uno dei rami bassi. Colpa della tensione, probabilmente. Comunque presi un
ramo, pieno di germogli, e lo portai in macchina con me. Chiusi il cancello e
voltai la macchina, ritornando verso la statale. Decisi però di non tornare a
casa subito. Passai prima dal cimitero ed andai sulla tomba dei miei nonni e
su quella dei miei genitori e deposi il ramo, dividendolo in due, sui
monumenti. I germogli sarebbero rimasti intatti per molto tempo, finché la
linfa che percorreva i rami li avrebbe nutriti. Mi voltai e mi diressi verso
l'uscita. Mi accorsi che una lacrima mi stava scorrendo sulla guancia.
L'asciugai e affrettai il passo, dovevo fare quella commissione, altrimenti
avrei fatto davvero tardi.
@endnode

@node "Document_8" " Regina"


                               @{i}Alessio Robotti@{ui}

                                   @{b}REGINA@{ub}




                                                                       a Saya

"Venghino Signori, venghino. Entrino nel Circo delle Meraviglie. Spalanchino
gli occhi per vedere la Donna Cannone, il Domatore di Lupi, la Scimmia Nuda,
la Capra con le Ali, il Fachiro Siamese, il Pesce Volante... Mille lire, solo
mille lire. Spettacolo adatto a tutti, uomini, bambini, donne. Soprattutto
alle donne..."; e qui in genere Gino e' invariabilmente pronto a strizzare
l'occhio alla bella ragazza che ha adocchiato tra la folla. Ce n'e' sempre
almeno una, piu' spesso diverse. In tal caso gli resta sempre il dubbio di
aver effettivamente gettato l'occhio su quella che, fra le tante, dimostrera'
di essere alfine la piu' generosa. Stasera invece non e' proprio il caso. Il
pubblico e' scarso, bisbiglia; si guarda attorno distratto; mormora,
disorientato dai nuvoloni che si addensano in cielo e gettano sulla piazza
veloci ombre scure. Tra breve, quasi certamente, verra' un temporale di quelli
con i fiocchi e chissa' se il telone reggera' anche questa volta. Gino ci
spera poco; oramai le pezze e i rattoppi sono cosi' fitti che, se fosse
costruito in pietra, lo si potrebbe vendere come mosaico. Gino guarda le
nuvole correre veloci come cavalli e cervi; appaiono a gruppi da dietro le
colline e si addensano veloci sul paese, inscurendosi come corvi. Iniziano a
cadere i primi goccioloni. Gino, nella sua la consunta divisa da domatore, -
un tempo rossa e sgargiante di asole, frange e galloni - abbassa lo sguardo
sorpreso dal rumore di ressa che ode attorno. Non certo invogliati dalla sua
ormai blanda eloquenza - sospinti piuttosto dall'incalzare degli eventi ed
ignari di cadere dalla padella nella brace - quasi tutti i presenti si sono
rapidamente avviati alla cassa e premono per trovare riparo nel Circo. Gino
sorride e i suoi lunghi baffi neri hanno un fremito di giovinezza. Regina,
alla cassa, ha il suo daffare a strappare biglietti e conteggiare resti. Gino
guarda curioso verso cielo mentre la pioggia gli stampa mille baci sul viso.
"Grazie" mormora, "grazie, tante. Ma se il tendone cede chi mi aiuta a
rimborsare i danni agli spettatori?" Rimane per un attimo in attesa di una
qualche risposta, poi - dopo che una saetta ha diviso in due il grigio cielo
in burrasca - si affretta anche lui dentro senza aspettare il fragore del
tuono. "Va bene, va bene: facciamo come vuoi Tu. Accetto il rischio, oramai ci
sono abituato." Appena entrato nel buio del tendone, Gino si ritrova accecato
dalla luce di un riflettore. Romeo l'agita maldestramente da un lato all'altro
dell'improvvisato palcoscenico, sembra quasi avere una lanterna attaccata al
sedere e, come un cucciolo, dimena festoso quell'inconsueta coda.
"Accidenti... e questo chi lo ferma piu'" mormora Gino tra se' e se'. "Da
quando Regina l'ha convinto a provare quell'assurda passeggiata a piedi nudi
sul fuoco, Romeo si e' montata la testa: anzi, l'ha persa proprio del tutto".
"Scendi giu', cretino!" urla questa volta con tutto il fiato che gli resta in
gola: non molto in effetti dopo venti Toscani, la pubblica declamatoria e la
Filippica alle nuvole. Romeo, infatti, non pare neppure sentirlo. Gino
sorride; si ricorda di quella pergamena che, a sedici anni, aveva appeso sulla
parete del carrozzone, proprio sopra il letto " ... io sono un Principe libero
e ho altrettanta autorita' di far guerra al mondo intero quanto colui che ha
cento navi in mare." Non ricordava piu' quale famoso Pirata l'avesse scritta o
forse era stato un Capo Sioux. Non, non poteva essere: il riferimento alle
navi era troppo puntuale e preciso: era certo di un Pirata ma non ricordava
quale... Gino avverte un pizzicchio alla gola: sono diversi giorni che il
fastidio lo tormenta. Lo scroscio della pioggia, dopo aver raggiunto una
frequenza insostenibile, e' improvvisamente cessato. Tra il varco di due
successive cuciture del tendone, i suoi occhi scrutano il cielo. Le nuvole
stanno velocemente fuggendo oltre le colline: adesso la notte e' cosi' tersa
che forse anche morire non farebbe poi cosi' male. Dietro a lui avverte la
presenza di Romeo: non e' poi cosi' facile non accorgersene. Si volta e lo
vede che avanza rumorosamente, incespicando nel buio tra le quinte. "Regina,
dove e' Regina?" sta urlando tra carretti, cassoni mezzo disfatti, teli
affastellati e logore groppiere. "E' alla cassa! Dove vuoi che sia? Regina e'
alla cassa!" Il viso di Romeo e' a pochi centimetri dal suo. E' sudato. Gli
occhi dilatati sembrano sul punto di esplodere. "Cosa succede? Calmati, cosa
ti e' preso?" Gino posa con fermezza le sue due grandi mani sulle spalle di
Romeo; lo sente fremere. Avverte un singhiozzo che - lento ma inesorabile -
sta facendosi strada. Lo scuote, guardandolo fisso negli occhi: "Insomma ma
che t'e' preso. Dov'e' Regina? Ch'e' successo?" Dalla platea si solleva un
mormorio sempre piu' intenso. Tra breve, passata la sprescia per il temporale,
la richiesta di un contraccambio diverra' rapidamente insistente, pressante.
Gia' si sentono i primi fischi. E Romeo continua a singhiozzare e Regina...
dov'e' Regina? In effetti il suo compito alla cassa e' terminato da un pezzo.
Dovrebbe gia' essere in pista per il primo numero: il cannone e' gia' pronto,
come al solito al centro del tendone, coperto da un telo di stelle. "Che sia
ancora alla cassa?" si domanda; ed e' la' che Gino si precipita affannato.
Nessuno; assolutamente nessuno. Fuori oramai e' quasi notte. Le stelle si
stanno accendendo una ad una... "L'ho visto avvicinarsi. Aveva uno strano
cappello. Avanzava quasi incespicando, pareva zoppicare. Mi sono subito
accorto che... Insomma non era un tipo normale..." "Che cavolo ne sai tu dei
tipi normali..." urla Gino al Romeo che - lo sguardo ancora stravolto - gli si
e' fatto di nuovo d'accanto. "Ma guardati un poco: ti sembri forse normale?"
"Lui ha gettato una moneta sul banco: luccicava. Lei l'ha guardato a lungo
negli occhi. Ha lasciato la cassa e gli si e' fatta vicina. L'ha preso per
mano e poi..." Romeo adesso tace, volge il capo verso il cielo. Poi bisbiglia:
"Vedi come son fatte le nuvole? Erano mille e non ne e' rimasta neppure una:
in un attimo sono scappate tutte, tutte!" Gino chiude un attimo gli occhi...
scrolla le spalle e si allontana. Dal tendone il brusio si sta rapidamente
trasformando in un rumore sordo: urla e imprecazioni, fischi e risate,
insulti. Ci vorra' tutta la sua pazienza, tutto il suo mestiere
d'imbonitore... Perdinci se non ci riesce lui: sono anni che riesce a tener a
freno persino se stesso. Si avvia a testa alta, il passo deciso. Ancora per
una volta i suoi lunghi baffi neri hanno un fremito. Lo sapeva: l'aveva sempre
saputo. Prima o poi sarebbe successo. Il Principe e' finalmente arrivato.
Difficile, per un vecchio domatore di pulci, lottare contro un Pirata. E poi
che c'e' da combattere? Niente. Meglio cosi'. Da dietro il palco, Romeo
continua ad agitare il riflettore. Gino osserva preoccupato la sua ombra
stamparsi rapidamente nei quattro angoli del palcoscenico. La guarda
allungarsi e tendersi dal pavimento al soffitto; la vede lentamente staccarsi
dai suoi piedi e poi veloce salire verso il trapezio; stamparsi sul tendone
azzurro per poi fuggire oltre, nel buio. Fuori la notte e' cosi' tersa...
@endnode

@node "Document_9" "Ascensore (Blue)"


                          @{i} Roberto Milan@{ui}

                          @{b}ASCENSORE (BLUE)

@{ub}

"Mi chiamo Akayama Noriko, ho ventuno anni e lavoro al Tokkyu Department Store
di Shibuya come addetta agli ascensori. Dopo aver finito la scuola ho lavorato
per alcuni mesi in uno dei convenient-stores della catena Nikko-Mart ma poi
mio padre mi ha obbligata a lasciare quel posto. Lavorare in un negozio aperto
ventiquattr'ore su ventiquattro comporta la sgradita certezza di avere dei
turni notturni ed i miei genitori mi vogliono sempre a casa entro le undici.
Così, dopo aver dato le dimissioni da quel lavoro, grazie al fatto che mia
madre è una lontana cugina di un pezzo grosso del grande magazzino, ho
ricominciato con questo. Tutte le mattine mi alzo alle otto e faccio una
doccia. Dopo aver fatto colazione vado in camera a vestirmi e truccarmi. Il
trucco nel mio lavoro è molto importante. Il cliente si rilassa ed è più ben
disposto a spendere se gli addetti del magazzino sono curati e ben vestiti.
Per fare tutto questo impiego quasi un'ora, poi prendo la bicicletta e pedalo
veloce sino alla stazione ferroviaria dove la lascio nel mio posto riservato
(devo ricordarmi di pagare la quota del mese entro fine settimana, 3.000 yen).
Prendo il primo treno che arriva e, dopo essermi seduta nel mio posto
preferito, nell'angolo in fondo a destra, tolgo dalla borsetta una rivista e
comincio a leggerla. Il viaggio non è lungo, solo quaranta minuti, e così, nel
giro di poche pagine, è già finito. Scesa dal treno sono sempre travolta dalla
marea di gente che si muove nella stazione. Anche se sono anni ormai che
lavoro nello stesso posto e faccio lo stesso tragitto ogni mattino, quando mi
trovo avvolta da tutte quelle persone che vanno non-so-dove mi lascio prendere
da un senso di sconforto e di vuoto. Mi chiedo sempre dove vadano a finire con
le loro vite stanche, con la loro attività frenetica, con i loro occhi
addormentati ed i visi agitati ma non trovo mai una risposta. Il mio posto di
lavoro è all'interno della stazione, curioso vero? Così non devo fare molta
strada a piedi e se piove non mi bagno mai. Dopo aver timbrato il cartellino
mi presento al responsabile del mio settore e salgo sull'ascensore su cui
lavorerò tutto il giorno. Abbiamo quattro ascensori, tutti uguali, così mi è
indifferente a quale vengo assegnata. Quando vi entro, ogni mattino, controllo
che tutto sia in ordine, che i corrimano siano lucidi e che le donne delle
pulizie non abbiano lasciato ditate sulle pareti a specchio. Nei minuti
precedenti l'apertura al pubblico mi rassetto la gonna, controllo che i
bottoni della camicetta siano ben allacciati, le calze a posto, i guanti
bianchi immacolati. Mi guardo attenta allo specchio per vedere se il trucco
presenta qualche difetto, durante il viaggio in treno può capitare, e se il
mio cappellino di paglia è ben messo. I minuti dell'attesa mi innervosiscono
sempre un poco. Sarà perchè temo sempre di essere colta in difetto da qualche
cliente o dai nostri ispettori, sarà perché i primi clienti sono sempre i più
impazienti, i più nervosi. Per loro l'ascensore non sale mai abbastanza
velocemente e, anche se volto loro le spalle e non li guardo mai in faccia,
posso sentire cento occhi puntati su di me ed i loro sbuffi di premura.
Continuo a salire e scendere con l'ascensore carico di gente per tutto il
giorno. Ad ogni fermata esco per prima, annuncio il piano, mi inchino dinanzi
ai clienti che escono e dico ad alta voce, per il pubblico che è in attesa, se
il mio giro sta scendendo o salendo. Ripeto le stesse frasi all'infinito,
ripeto in continuazione gli stessi gesti e l'espressione del mio viso è
congelata in un sorriso senza gioia. Talvolta qualche cliente mi chiede a
quale piano si trova il tal prodotto, solo allora mi risveglio dalla trance
che mi prende quando sto lavorando. Il mio lavoro non mi piace, non è molto
divertente, è terribilmente monotono, senza momenti di allegria o sorprese. Mi
ricordo il giorno e l'ora in cui è successo qualcosa di diverso dal solito.
Quella volta in cui una signora ha rotto due bottiglie di costoso vino
francese, quella in cui un uomo ha toccato il fondo schiena ad una signora e
le urla di questa o quando una vecchia signora si è sentita male ed io l'ho
dovuta sorreggere per un paio di minuti. Il mio mondo è tutto qui, in questi
pochi metri quadrati di alluminio, specchi e stoffa. Null'altro. Il mio è un
territorio solitario. Ci siamo solo io e l'ascensore. Le persone che trasporto
non contano, ai miei occhi non sono altro che merce da portare da un piano
all'altro. Nulla più. Durante la pausa per il pranzo vado a rinchiudermi in un
piccolo ufficio del secondo piano. Per risparmiare mi porto sempre qualcosa da
casa. Qualcosa di leggero, come due onigiri o dei sandwiches al formaggio,
altrimenti, durante la digestione, potrei avere un attacco di sonnolenza e col
mio lavoro non me lo posso permettere. Dopo il break, vado in bagno a
controllare il mio make-up e sono pronta per ricominciare. Sono molto amica di
una collega che fa il mio stesso lavoro. Lei è di un piccolo villaggio vicino
a Kagoshima ed i suoi genitori sono contadini. E' scappata in città per
fuggire alla dura vita dei campi e la posso ben capire. Sarebbe stato un vero
peccato vedere le sue belle mani screpolate e gonfiate dai lavori manuali.
Amy, le piace farsi chiamare così, dice che questo lavoro le piace, è
divertente. Le dà la possibilità di vedere tanta gente e di conoscere un sacco
di persone. In particolar modo bei ragazzi. Lei è un tipo facile. Le basta
scambiare qualche parola con un ragazzo e, se le piace, gli lascia il suo
numero di telefono ed è fatta. Dice che sta cercando l'uomo della sua vita,
così fa l'amore con tutti i ragazzi che le piacciono. Dice sempre che per
sposare qualcuno lo si deve conoscere molto bene e lei ritiene di poter capire
una persona solo se ci fa l'amore. Quando si è nudi non ci si può nascondere,
si è solo ciò che si è realmente, senza finzioni né mascherature. Mi è un po'
difficile essere d'accordo con lei in questo campo ma è una buona amica con me
e quelli sono solo fatti suoi. Io pure non ho un ragazzo fisso. Ho avuto
alcune storie durate pochi giorni o pochi mesi ma niente di stabile. Solo
fuochi di paglia. L'ultimo è stato un commesso del reparto abbigliamento
maschile. Una volta l'ho aiutato a trasportare al suo piano alcuni scatoloni e
così abbiamo scambiato quattro chiacchiere. Era un tipo simpatico, abituato a
trattare con la gente così, alcuni giorni dopo, quando mi ha invitata ad
uscire a cena con lui, ho accettato. Siamo andati alla Ginza ed abbiamo scelto
un ristorante italiano "Da Alfio", carino e non costoso. Abbiamo mangiato bene
ma nessuno di noi aveva appetito. Io volevo cercare di conoscerlo meglio, lui
pensava solo in quale love-hotel andare dopo cena. Non lo diceva apertamente
ma glielo potevo leggere chiaramente sul viso. Quando siamo usciti dal
ristorante ha chiamato un taxi e gli ha detto un indirizzo, non ricordo quale.
Senza più dire una parola siamo andati in quell'hotel ed abbiamo fatto
l'amore. Forse a lui è piaciuto, io l'ho fatto solo per non deluderlo. Dopo mi
ha accompagnata alla più vicina fermata della metropolitana, un saluto
frettoloso e se ne è andato via veloce. Quando sono arrivata a casa mi sono
spogliata subito, ho indossato il mio accappatoio di Laura Ashley e sono
andata in bagno. Ho riempito la vasca sino all'orlo con acqua bollente e mi ci
sono immersa dentro. Come una bambina mi sono messa a giocare con una piccola
anatra di plastica che ho da molti anni. Che ridere. Mi sono subito sentita
meglio anche se sentivo scendere lungo il viso delle lacrime. Era tanto che
non piangevo, che strana sensazione sentire sulle labbra quel sapore aspro e
ormai così poco familiare. Mi ricordava di quando, molti anni prima, mia madre
non voleva comprarmi qualcosa ed io mi disperavo e piangevo con forti
singhiozzi. Comunque sia, dopo quella sera, siamo usciti altre due o tre volte
ed abbiamo ripetuto lo stesso rito. Poi ha cambiato lavoro e non ci siamo più
visti. Per mia sfortuna oggi e' come allora, mi sento sola e, come una
bambina, ho bisogno di qualcuno che mi stringa forte quando si fa buio.
@endnode

@node "Document_10" "Il fiocco"


                                @{i}Nicolo' Bunda@{ui}

                                  @{b}IL FIOCCO@{ub}



Inaspettatamente, il colore del fiocco di raso era già visibile all'inizio
della Strada Grande. Le vie di Silia, a quel tempo, non avevano termine. Né
origine. Si rincorrevano ad ogni incrocio, sovrapposte, confuse, orrendamente
mescolate nei racconti dei vecchi. Ogni abitazione, priva di indirizzo, veniva
identificata per vicinanza. Una fontana, una lapide a ricordo di qualche
guerra, le rovine dei terremoti conservate intatte nelle ardue sagome
dell'incertezza. E queste, a loro volta, assumevano il nome dalle case su cui
si affacciavano, nomi di famiglie, soprannomi immotivati, nomignoli, in un
gioco di rimandi grotteschi a cui nessuna logica dava scampo. Solo la Strada
Grande sapeva chiudere la ridda, alla fine del Paese. Come un destino, sigillo
del mondo esterno che tornava alle sue leggi. E la nascita di Alessia fu
l'unica legge capace di raggiungere Silia. Quel punto lontano, inchiodato con
forza al portone della casa, e che appariva diverso a seconda dell'ora in cui
lo si guardava, avrebbe segnato la fine di ogni oblio. Scarlatto e lucente
come i lampioni della festa, di mattina, sapeva assopirsi ai primi silenzi del
meriggio e riassumere in sé tutta la levità del rosa originario, come era
stato pensato. Alessia era la millesima nata dalla fine dell'inverno più
freddo che nessuno ricordasse. La profezia del vecchio prete fu subito
dimenticata come ogni sua farneticazione da vino. Non la via. Tra gli oscuri
futuri predetti in quella notte d'agonia, era l'unica cosa sicura. La via
della millesima nata. E il nome si scolpì nella memoria di quattro
generazioni, tramandato e ridetto ad ogni parto e ad ogni morte, incastrato a
forza nel conto dei vivi, nell'attesa che il numero fosse esatto. Via degli
Olmi, avrebbe, dunque, dato principio alla sistemazione. Come in una rigida
cascata preparata da sempre, i nomi si sarebbero incollati a portoni,
finestre, spigoli e facciate, ruotando, attraversando, entrando e cercando gli
spazi più riposti. Avrebbero mosso storpi e disgraziati a pronunciare come una
manna, il nome della propria strada. Quelli che si vergognavano del dramma
avrebbero riaperto le porte sbarrate a lutto, schiamazzato e ballato per la
strada, come se nulla li avesse mai portati via, come se mai la memoria li
avesse lasciati orfani per anni. Così, quando il fiocco si materializzò, i
primi a riconoscerlo furono i cacciatori, al rientro. Quella mattina una
scarica di schioppettate, per aria, annunciò che Silia si era ricongiunta al
mondo.
@endnode

@node "Document_11" "Racconti dalle 'Futurstorie'"


                                @{i}Dante Basili@{ui}

                        @{b}RACCONTI DALLE 'FUTURSTORIE'@{ub}



RIFLESSI (Il cuore)

Un giorno ebbe un' intuizione. Desiderava più di ogni altra cosa vedere le
stelle da vicino e forse ora vi sarebbe riuscito. oveva trovare soltanto
un'acqua estremamente pura e limpida... tutto lì! Si rammaricava di non averci
pensato prima. Da diverse ore stava camminando su per la montagna con
l'intento di raggiungere quel laghetto che tempo prima aveva visto
sull'altipiano. Quando arrivò gli ultimi bagliori del tramonto stavano
sparendo, la distesa d'acqua,calma e immobile sembrava uno specchio,
tutt'intorno regnava la calma e la quiete della notte.Sedette ad aspettare il
buio,chiuse gli occhi e respirò profondamente;quando li riaprì il cielo
montano era tempestato di stelle. Lentamente si chinò sul pelo dell'acqua per
cercare sopra l'oscuro specchio il riflesso delle stelle e poterle così vedere
da vicino. Che meraviglia!

-----------------------------------------------------------------------------
                                    ONDA Da quanto tempo era seduto su quella
panchina a guardare il mare? Non avrebbe saputo dirlo come non avrebbe saputo
dire dell'ultima volta che aveva preso il largo, forse era dieci o quindici
anni fa, non lo ricordava più. Ormai era solo un vecchio, troppo vecchio per
salire su una barca, ma non così tanto vecchio da starsene chiuso in casa
tutto il giorno e così quotidianamente arrivava a piedi da casa fino a quella
panchina per guardare il suo mare. Si sentiva come un orso, fuori dal suo
tempo, non capiva tante cose e d'altronde tutto cambiava così velocemente che
era impossibile starci dietro. La cosa che meno di tutte tollerava era la
televisione, quella scatola che parla e che ha sempre tante cose da far
vedere, ma che non ti ricorda mai niente di importante e che non sa raccontare
le storie cosi bene come faceva, a suo tempo, il suo papà. - Ehi nonno sapevo
che ti avrei trovato qui. Si voltò a guardare il ragazzetto che correva verso
di lui, era il suo nipote preferito, soprattutto perché pure a lui non piaceva
la televisione. Era un bambino difficile, uno di quelli che quando accendevi
quella scatolaccia per tenerlo buono diceva - e adesso cosa faccio, mi annoio
- era proprio un bambino difficile e a lui piaceva un sacco. - Non voglio che
vieni fin qui da solo, ci sono due strade da attraversare. - Ma nonno ormai
sono grande, anche a scuola ci vado da solo e pure in bicicletta. Il vecchio
guardò quella pulce che diceva di essere grande e gli venne un sorriso - Ma se
fino a ieri piangevi ogni volta che mi vedevi... - Ero piccolo allora, ero
appena arrivato in città e neppure sapevo di avere un nonno. - Quindi eri così
contento che piangevi? - Dai nonno non prendermi in giro, sai che mi facevi
paura a causa di quegli occhi rossi, mi sembravi un mostro. A questo punto,
come ogni volta che si toccava quel tasto il vecchio scoppiava a ridere,
quindi al riso subentrava il solito attacco di tosse e lesto il bambino gli
dava delle manate sulla schiena e preparava il fazzoletto. - Ed ora non ti
faccio più paura? - Ora so che quella cosa che hai negli occhi è una malattia
e che essere malati non vuol dire essere cattivi e poi, dopo la mamma, sei la
persona a cui voglio più bene. Ti voglio bene perché mi racconti delle storie
incredibili, la mamma dice che le inventi, ma per me sono vere. - E oggi cosa
ti racconto? - Una di quelle che piacevano a papà. - Anche a tuo padre non
piaceva la televisione, è vero però che allora, quando lui era piccolo,
c'erano solo due canali e in bianco e nero... - Nonno, qual' era la sua storia
preferita? - Quand'era piccolo lo addormentavo sempre con la storia dell'onda,
ma oramai tu la sai a memoria. - Non importa raccontamela ancora. Il vecchio
fissò il mare, a quell'ora del mattino e in quella stagione non c'era nessuno
e a parte loro due le panchine e la spiaggia erano deserte. - Dunque, c'era
una volta un'onda, la gente pensa che un'onda non possa pensare, che non possa
avere sensazioni, ma cosa ne sa la gente? Le persone non sono pesci e non
possono sapere cos'è veramente un'onda. Prima di tutto la nostra onda, come
tutte le onde non si spostava, tu mi dirai che questo é impossibile, che lo
spostamento delle onde si vede chiaramente, anche in questo momento, guarda: è
laggiù in fondo e piano piano si avvicina a noi. E' vero - disse convinto il
ragazzo anche se già conosceva il seguito della storia. - Ebbene ciò che si
vede non è detto che sia vero, un'onda in realtà non si muove, si alza se si
abbassa, tutto qui e poi dopo quest'onda ne viene un'altra un po più avanti e
dopo un'altra ancora , sempre più avanti. - Quindi quella che a noi sembra
un'onda che si muove non sono una, ma tante onde insieme, una dopo l'altra. -
Certo, ed ora la nostra onda stava per nascere, non aveva scelto lei di venire
al mondo, ma il fatto stava accadendo. - Ma nonno come fa un'onda a nascere?
Lei non fa proprio niente, semplicemente l'onda che la precede la spinge a
nascere, la nostra onda non potrebbe esistere se prima di lei un'altra onda
non avesse dato tutta se stessa per farla nascere. - E' come la mamma che ha
fatto una gran fatica per farmi nascere? - Sì, dev'essere così, ebbene la
nostra onda viene al mondo e fin dall'inizio si dimostra un'onda un po
particolare: è irrequieta, frastagliata, cresce in modo indeciso , piena di
incertezze e tentennamenti... cos'è che la preoccupa, nonno mio? - La cosa che
più la preoccupa è il non sapere se valga o no la pena di crescere, cosa c'è
di bello a diventare un'onda adulta? e' un' onda difficile, a proposito, cosa
fai qui, di mattina non dovresti essere a scuola? Ma nonno oggi è domenica,
dimmi cosa succede all'onda. Anche se conosceva la storia come una filastrocca
il ragazzo non poteva fare a meno di esserne coinvolto, ogni volta che
l'ascoltava sapeva di ssere anche lui come quell'onda ed anche il nonno lo
sapeva. - Ciò che salvò la nostra onda dal disgregarsi sulla spiaggia in un
brulichio di schiuma furono le parole della sua mamma che mentre lei cresceva
si era fatta piccola piccola: me ne sto andando, figlia mia e mi piange il
cuore lasciarti così, ma so che quando sarai grande diventerai così alta da
poter vedere lontano e rispondere così alle tue domande. Queste parole diedero
fiducia alla nostra onda, aveva una curiosità innata e non vedeva l'ora di
vedere lontano. - E cosi diventò grande. - Si, così diventò grande, ma il
fatidico giorno, quando raggiunse il massimo della sua altezza, ebbe un moto
di delusione: da lassù si guardò intorno e cosa vide? - Il mare, cioè delle
altre onde. - Esatto, onde su onde, a non finire, onde che la precedevano e
onde che venivano dopo di lei, in uno spazio sconfinato. - Ma nonno perché
restò delusa nel vedere il mare? - Perché fino allora si era creduta un'onda
speciale ed unica ed improvvisamente si rendeva conto di essere un'onda come
migliaia di altre, tutte partecipi a un comune destino. - Forse rimase turbata
nel vedere le onde piccole che dovevano ancora crescere e le onde anziane che
si erano fatte di nuovo piccole...nonno, io non voglio che tu muoia. - Lo so,
piccolo mio, ma alla mia età la morte diventa una compagna amichevole e pure
la nostra onda, proprio nel momento in cui era più alta, si rese conto che non
sarebbe più salita in alto, ma sempre di più scesa verso il basso. - Vedi che
avrebbe fatto meglio a non crescere? - disse il ragazzo con voce strozzata. -
Eppure fu allora che alla nostra amica accadde qualcosa di importante, la sua
curiosità la salvò dalla disperazione: guardando dall'alto la vastità del mare
si domandò: ma cosa ci muove, cosa muove questo immenso mare? Nell'attimo in
cui con tale intensità si pose la domanda venne anche la risposta: il vento.
Il vento, che non si vedeva, era la causa di tutto. Era il vento che in realtà
faceva nascere le onde, lui era la forza che le alzava e le abbassava. Quello
che era, inizialmente, solo un pensiero si trasformò in comprensione e l'onda
vide ovunque, attorno a sé, l'impalpabile presenza del vento. u una sensazione
così forte che ne ebbe paura e si chiuse in sé stessa, ma pure lì, nella sua
profondità trovo l'alito del vento che la muoveva e quindi, infine, sorrise. -
Nonno io non capisco mai perché l'onda a questo punto sorride. - Sorride
perché quando era onda soffriva nel nascere, nel crescere, e nel morire, ma
ora che sapeva di essere vento si sentiva grande come il mare e proprio come
il mare non sarebbe né nata e né morta. - E tu nonno, anche tu sorridi alla
morte? - No, non proprio, piccolo mio, ma ci provo. Ma che ora abbiamo fatto?
è tardi, andiamo a casa... Nonno - Dimmi - Quando sono grande voglio anch'io
scoprire il vento che ci muove - Certo, certo, ma vai piano però è!
@endnode

@node "Document_12" " Ai margini"


                                @{i}Angelo Politi@{ui}

                                 @{b}AI MARGINI@{ub}



Un Giovedi' sera intorno alle 23. Un locale buio con soffitti bassi e nuvole
di fumo nell'aria, uno di quei locali in cui la vita si puo' soffermare a
riflettere su se' stessa. Un piccolo palco, di poco rialzato rispetto al
pavimento, sedie e sullo sfondo, vicino alle pareti, alcune panche. Quasi
tutte occupate. Sul palco due bluesman di strada. Uno suona la chitarra e
canta, l'altro accompagna con l'armonica. Ad un tavolino io, con una
bottiglietta di Corona in mano con incastrata nel collo una fettina di limone.
Tutto regolare.

"Okay, ora vi chiediamo un po' di partecipazione. Quello che suoneremo adesso
e' un canto da chiesa, non delle nostre ovviamente, in quelle non ci si
diverte molto... no, di una di quelle chiese intorno al Mississippi in cui si
comunica con Dio con il blues ed il gospel, le musiche dell'anima... almeno
della mia e spero della vostra. Come vi dicevo dovreste anche voi unirvi al
coro rispondendo al ritornello con -TELL JESUS WHAT YOU WANT- 2 volte. Bene,
proviamo"

-TELL JESUS WHAT YOU WANT- -TELL JESUS WHAT YOU WANT-

Quasi tutti rispondevano a gran voce al ritornello. Quasi tutti erano divenuti
parte attiva dello spettacolo. Io no. Le mie dita battevano il ritmo sul bordo
del tavolino, ma la voce, che pure avrebbe voluto uscire, rimaneva incastrata
nella gola come la fettina di limone nella bottiglietta di birra. Ero ai
margini. Ai margini dell'azione come mi era accaduto tante altre volte nella
vita. Con il desiderio di mettermi in gioco, ma senza averne la forza o il
coraggio. Ed era questa consapevolezza che mi feriva ora. Mi guardai intorno
per cercare conforto negli occhi delle altre persone ai margini. Lessi nei
loro sguardi i miei stessi timori uniti alla stessa voglia d'intervenire. Il
mio disagio non diminui' nel sentirmi non solo, anzi.

Portai la Corona alla bocca e bevvi una lunga sorsata, poi l'appoggiai sul
tavolo. Iniziai a seguire il tempo della canzone battendo le mani. Sempre piu'
forte.

-TELL JESUS WHAT YOU WANT- -TELL JESUS WHAT YOU WANT-

Anche i piedi si unirono alle mani iniziando a percuotere alternativamente il
pavimento. La voce rimaneva dentro. Intorno a me anche le altre persone ai
margini avevano iniziato a battere le mani. I nostri sguardi s'incrociarono
per un lungo istante.

-TELL JESUS WHAT YOU WANT- -TELL JESUS WHAT YOU WANT- Sussurrai la seconda
strofa. Un improvviso calore iniziava a propagarsi per tutto il mio corpo. In
fondo non doveva essere cosi' difficile, pensai. Raccolsi tutte le mie forze
cercando d'indirizzarle nelle corde vocali. Ecco il ritornello.

-TELL JESUS WHAT YOU WANT- La mia voce si sentiva ora distintamente. -TELL
JESUS WHAT YOU WANT- Sempre piu' distintamente. Le persone intorno mi
guardavano compiaciute. Avevo smesso di essere ai margini.
@endnode

@node "Document_13" " La forza"


                                @{b}La forza@{ub}



Obi Wan Kenobi avanza verso il centro della sala di comando della Morte Nera.
La totale concentrazione della sua mente si traduce nell'estrema rilassatezza
dei lineamenti. I suoi occhi fissano la maschera impenetrabile di Darth Vader,
le sue orecchie ascoltano l'ansimare ipnotico dei respiratori interni
dell'elmetto, ma la sua attenzione e' focalizzata sul flusso continuo della
Forza. Lentamente i due avversari iniziano a muoversi intorno in un rituale
antico quanto l'universo. - Finalmente ci ritroviamo, vecchio - Obi Wan
ascolta la durezza metallica delle parole distorte dal sintetizzatore vocale
del suo avversario mentre una torsione maligna cerca di deviare il corso della
Forza. Obi Wan ne fa parte, sa che questo non e' il vero attacco, ma solo un
assaggio: ugualmente scioglie la tensione e riporta la Forza al suo dato
primitivo. - Era scritto, lo sapevamo entrambi. Continuano a girare. Sotto lo
sguardo attonito di Han Solo e Luke Skywalker, spettatori impotenti della
parte piu' superficiale dello scontro, estraggono i convertitori di energia,
le spade laser degli Jedi. Dopo qualche istante entrambi, contemporaneamente,
attingono all'infinito serbatoio della Forza e le due armi si animano nelle
loro mani. L'aria e' percorsa dalle vibrazioni elettromagnetiche, il ronzio
sommesso che si ode e' la testimonianza esteriore della presa che i due
guerrieri hanno sul flusso sotterraneo della Forza. Poi tentano di prendere il
sopravvento l'uno sull'altro, la danza del combattimento e' frenetica,
composta, guizzante, fulminea, sommessa o infida mentre la mente cerca di
dominare, arginare, spremere o succhiare il nucleo stesso della Forza.
Finche'. Il Generale nero tenta di sferrare un attacco risolutore mentre Obi
Wan calcola la possibilita' di entrare nella guardia dell'avversario quando il
convertitore di Darth Vader inizia a lampeggiare e poi rimane inerte nelle sue
mani. Solo in quel momento una traccia di emozione attraversa il volto
altrimenti inespressivo di Obi Wan Kenobi: un impercettibile sorriso gli
increspa le labbra, fugacemente. Darth Vader alza la mano sinistra a fermarlo
mentre con l'altra solleva la Visiera dell'elmetto. - Non e' possibile - dice
al vecchio Obi Wan, - come fa il tuo a funzionare ancora? Obi Wan Kenobi
spegne il suo convertitore, lo porge al suo avversario, apre il vano delle
pile: - Guarda qui, non piu' le vecchie nichel-cadmio, ma le nuove Force, per
una fonte di energia INESAURIBILE!

FORCE, la nuova pila a lunga durata. FORCE, che la Forza sia con te!
@endnode

@node "Document_14" "OSPITE"


                              @{b}L'OSPITE D'ONORE@{ub}

                              @{i}Gennaro Cicalese

@{ui}

  Come ben sapranno i nostri piu' affezionati lettori, la rubrica "L'ospite
d'onore" era gia' presente nella nostra precedente rivista "DADA". In quella
   situazione, pero', volevamo sottolineare le opere (narrativa e poesia)
 particolarmente significative di autori, perlopiu' stranieri, scovati sulla
             rete dal nostro responsabile della sezione estera.

Uno dei principali obiettivi di questa nuova rivista e' quello di creare una
  maggiore interazione, sinergia mi piacerebbe dire se il termine non fosse
   troppo abusato dai vari politologi che ci circondano, tra le vari arti
 proposte. Ecco, quindi che in questa rubrica presenteremo perlopiu'(non e'
  comunque una regola fissa, perche' di regole costrittive non ne vogliamo
  sapere, ma ci faremo sempre e comunque trasportare dalla passione che ci
  anima) artisti che si cimentano in arti diverse dallo scrivere, che come
                sappiamo fanno la parte del leone in DADAm@g.

Pittori, scultori, musicisti, grafici e quant'altro ci verra' in mente. Ecco
 cosa proporremo in questa rubrica. E invitiamo fin d'ora tutti i potenziali
   artisti interessati a contattare la nostra redazione (nella persona del
 nostro grande public relation man Renato Rolando) per segnalarci eventuali
             loro siti, opere e/o interesse verso questo spazio.

Di volta in volta, dunque, le opere dell'ospite d'onore non saranno relegate
 in un unico articolo, ma saranno disseminate qua' e la' in quello specifico
numero della rivista. Insomma una sorta di percorso virtuale all'interno del
   percorso narrativo di DADAm@g. A noi sembra una buona idea che ne dite?

In questo primo numero vi vogliamo proporre le opere di un artista che ci ha
     davvero impressionato per la qualita' e l'impatto grafico delle sue
creazioni. Si tratta di Gennaro Cicalese, pittore napoletano ora residente a
  Milano che dopo aver tenuto diverse personali in varie citta' italiane e
    mondiali ha pensato di pubblicizzare la propria arte anche sulla rete
                                  INTERNET.

  Sfogliando DADAm@g vi imbatterete in alcune sue opere, noi pero' vogliamo
caldamente invitarvi, per saperne di piu' sull'amico Gennaro, che ringraziamo
di cuore per aver dato il permesso di inserire i suoi lavori nella rivista, a
           consultare direttamente la sua home page all'indirizzo:
                   http://www.sgnc.com/cicalese/INDEX.HTM

         Probabilmente resterete sbalorditi come e' successo a noi.

                               Alla prossima.


 (le immagini sono inserite solo nell'archivio Dadamag.lha su aminet
      in docs/mags e @{u}non@{uu} in questa versione solo testo)
@endnode

@node "Document_15" "Coltivare poesia"


                        @{i}Rita Stilli@{ui} @{b}COLTIVARE POESIA@{ub}



  Coltivare Poesia significa farlo in un campo di fiori, rorido di rugiada,
  all'alba di un mattino di primavera .... ma quel campo è minato! In quel
prato sterminato crescono le più svariate specie di fiori, dai diversi colori
  e profumi ... Quali scegliere per la composizione floreale da inviare ai
   nostri lettori ? Vi confesso che più volte il vento mi ha recapitato un
profumo invitante, e l'anima daltonica ha percepito i suoi colori preferiti,
  disinteressandosi della realtà. Ogni volta chinarsi su un fiore, la mano
protesa per strapparlo alle sue radici e consegnare la sua essenza all'ignoto
 ... ed ogni volta percepire la speranza, che sotto quelle radici, batta il
    cuore di un ordigno inesploso, pronto a deflagrare in uno scintillio
 d'immagini ed emozioni. E se invece quella mina non scoppierà ? Se deciderà
di restarsene ancora docile nel suo terreno, al riparo di stessa, paga della
   consapevolezza di quanto grande sia, ed insuperabile, il rinnovarsi nel
  quotidiano dell'insidia di un'emozione inesplosa, che ad ogni momento di
   quiete rafforza la sua potenzialità ? In qualunque caso, mi sono detta,
  qualcuno ci sarà che subirà le conseguenze di quell'esplosione ... magari
 anche solo un momentaneo abbacinamento, come la luce improvvisa di un flash
   che per qualche tempo impedisce di distinguere perfettamente ciò che ti
    circonda, ma al tempo stesso, per una frazione d'eternità, annulla il
  grigiore della realtà, esaltandolo, rendendolo consapevole di se stesso.
 Cos'è dunque la Poesia ? Soltanto un fiore sbocciato in un campo minato di
  paure, di emozioni, di verità, di menzogne e magari d'ipocrisia ? Forse.
 Forse la Poesia non è Niente ... e niente è più ineffabile del niente. Solo
il Tutto magari ... ma la Poesia può anche essere Tutto ! Non faccio parte di
     coloro che si compiacciono nel posare la Poesia su un freddo tavolo
    autoptico, per sviscerarne ogni componente, rovesciandola per tutti i
  "versi", analizzandone ogni stilla d'inchiostro per verificarne il DNA, e
 infine, per poter dichiarare e sottoscrivere che quella che giace docile ed
indifesa sotto le loro torture, è davvero, indiscutibilmente Poesia ! Io non
                      ci riesco e non ci riuscirò mai !

 Per quanto mi riguarda, quando leggo dei versi, e senza preoccuparmi troppo
    di comprenderne subito il mero ed effettivo significato, continuo ad
  inoltrarmi nell'ignoto, come se non temessi di lasciare la sicurezza del
limitare di un bosco, e continuo a camminare, ad andare avanti, a leggere ...
 e infine, quando rialzo gli occhi e scorgo la luce del sole, mi rendo conto
 di aver attraversato il buio fitto di quel bosco, senza essermi perduta, e
   ritrovato da sola la via d'uscita, ecco, a quel punto capisco di essere
            passata incolume attraverso i sentieri della Poesia !

   Capisco che questo mio ragionamento possa apparire alquanto contorto ed
oscuro, ma lo è volutamente ! Se ne siete usciti incolumi, se siete arrivati
  a leggere fino in fondo, senza provare la sensazione sgradevole, a volte
   terrificante, di sentirvi perduti, ecco che allora anche voi riuscite a
   "sentire" la Poesia, a riconoscerla, qualunque sia il suo nome ... Ed è
  soltanto con questo poco ortodosso criterio di scelta, che ho raccolto i
fiori per la "composizione poetica" di questa rivista ... e come continuerò a
          fare se anche a voi piacerà il nostro "fascio di poesie".

  Ma nonostante tutto sento che vi devo una spiegazione migliore, sento che
 devo trovare una definizione più illuminante per descrivere la Poesia ... e
     allora lascio la parola a chi ha saputo trovare la più vera, la più
                 splendente e brillante delle definizioni :
     " Se leggo un libro che mi gela tutta, cosi' che nessun fuoco possa
       scaldarmi, so che è poesia. Se mi sento fisicamente come si mi
 scoperchiassero la testa, so che quella è poesia. E' l'unico modo che ho di
             riconoscerla. Ce ne sono altri ?" (Emily Dickinson)

-----------------------------------------------------------------------------
                               OMBRE DI SECOLI

                   VIALI - DA MILLE ESISTENZE SCONFITTI -
                       SENTIERI DI GRANITICO SILENZIO
                          TRACCIATI NELLE PAGINE DI
                          MILLE ROMANZI DI PIETRA.
                        AUTORI DI ESISTENZE GRAFFIATE
                       FRUGANO FRA I RIFIUTI DEL MONDO
                        PER NUTRIRSI DEI SUOI RESTI.
                       BULIMIA D'AMORE CHE NON CONOBBE
                              SAZIETA' ALCUNA.

                      MORIRE DI FAME E VOMITARE DOLORE.

                   SCONVOLGENTE GEOMETRIA DI UN RETTANGOLO
                         RACCHIUSO FRA MURI DI RAMI
                           - MENDICANTI DI LUCE -
                      E CIELI DI MARMO AVARI DI STELLE.

                       POESIA D'INCANTO E D'ILLUSIONE
                    L'OASI SUBLIME DI SECOLI D'OMBRA E DI
                  FIORI APPASSITI SOTTO UN FRADICIO DOLORE.

                    MORIRE DI SETE E DISSETARSI DI SALE.

                 NEL PARCO DEI SOGNI - FRA I VIALI SCONFITTI
                        DALL'ESISTENZA - DORMIRE ...
                        E SOGNARE DI VINCERE LA VITA.
@endnode

@node "Document_16" "Poesie"


                               @{i}Massimo Canetta@{ui}

                                   @{b}POESIE@{ub}



                            "AD EST DELL'ORIENTE"

                                   INCANTO

                              Un giorno arrivo'
                             silenziosa la voce
                             come luce dal mare,
                           da un mondo incantato.
                       Musica e luci dai mille colori,
                             riempivano l'aria,
                               facevan danzare
                              pulviscolo d'oro.
                            Tutto pareva sospeso
                             da fili d'argento,
                           da piccole trame fatate
                              dipinte d'aurora.
                             La nebbia la' fuori
                             cambiava i contorni
                            di un mondo diverso,
                           di un sole piu' intenso
                           di un cielo piu' terso.

                          Ah, che gioia nel cuore,
                        la sua, la mia vita e la tua
                             ora son unica luce
                            che illumina a giorno
                            le strade del mondo.


                                 NUOVA VITA

                            Con l'alba nel cuore,
                              manciate di luci,
                            migliaia di rondini,
                               fendono l'aria.
                               Intensi profumi
                             colpiranno, eterni,
                              mancati sorrisi,
                              deluse speranze.
                                 Esplodera',
                            con la forza del mare
                                   la vita
                          e la gioia che ha in se'.
                                  Un fiore
                                   aprira'
                                i suoi petali
                                  al sole.
                            Il vento e la pioggia
                              l'accarezzeranno
                                   in una
                                tenera danza.
                             Ecco la nuova vita:
                                  due occhi
                             rivolti al confine
                                 del mondo.
                             Faran luce di se',
                            faran vuoto d'intorno
                              e saranno d'amore
                                  sorgente.


                                  CHE GIOIA

                                 Che gioia,
                                 rivederti,
                             rientrando la sera.
                                 Che gioia,
                           guardarti negli occhi,
                            sfiorandoti il cuore.
                                 Che gioia,
                              stringerti a me,
                           e sentire le tue mani,
                            toccare il mio volto.
                                 Che gioia,
                                  sapessi,
                          che gioia averti tra noi.


-----------------------------------------------------------------------------

                               "ALBA INFINITA"

                              COSA SARA' PER TE

                              Cosa sara' per te
                                  un fiore,
                            che posa su un prato
                              la fresca rugiada
                                del mattino?

                              Cosa sara' per te
                         la musica dolce di un piano
                            che al vento sussurra
                             parole che il cuore
                            non potra' mai dire?

                              Cosa sara' per te
                                il mio amore,
                                che s'invola,
                                   lieve,
                             nei giorni di sole?

                          IL GIORNO DELLA RACCOLTA

                      Verra' il giorno della raccolta.
                         Il sole entrera' nelle case
                        e ad ogn'ora il calore sara'
                      forza antica, coraggio e potenza.
                     Si', quel giorno apriranno le porte
                      al passaggio dei carri e la vita
                            sarà un segno divino.
                 Verra' il giorno tra tutti il piu' atteso,
                      il giorno in cui vita e speranza
                              saranno tutt'uno.
                      Verra' il giorno della raccolta,
                   quel giorno in cui il giorno e la notte
                      non saranno che un solo momento,
                            un tenero abbraccio.

                                 MALINCONIA

                                 Tu non sai,
                            Tu non sai che cos'e'
                               la malinconia.

                               Tu non conosci
                              quest'ala pesante
                                che, insieme,
                                  protegge
                                  fa volare
                           e poi ti copre il sole.
                          Tu sai cos'e' un pianto,
                            sai cos'e ' un riso,
                             sai cos'e' amore e
                             sai com'e' il mare,
                      ma non sai della nebbia nel cuore
                   e non puoi aver paura. leggiadra paura
                                    che,
                                    pure,
                              infonde coraggio,
                            fa piangere e amare,
                                  soffrire,
                      cadere in lente spirali d'oblìo.

                   Tu non sai com'e' il fondo di un fiume,
                 che dall'alto risplende dei raggi del sole.
                      Non lo devi sapere, no, non ora.
                       Ora vivi del fiume e del sole,
                        del limpido scorrer nel mare.
                            Non e' tempo ancora,
                               non lo sia mai,
                     e abbraccia i tuoi giorni e respira
                      quel profumo di verde germoglio.
@endnode

@node "Document_17" "Appuntamenti con la Poesia"


                              @{i}Alessio Saltarin@{ui}

                                @{b}"APPUNTAMENTI
                               CON LA POESIA"@{ub}
                                  (I parte)



                 FREMONO TREPIDANTI NELL'ATTESA DEL DECOLLO
                                 (Frammenti)
                         Poema in sette canti - 1996

                                    ZERO.
                 Wild Spirit, which art moving everywhere ;
                 Destroyer and preserver: hear, oh, hear!(1)
                      P.B.Shelley, Ode to the West Wind

                  Il pergolato colmo di rampicanti conduce
               dall'atrio della casa al niveo gazebo nel parco
             ed ivi sta lo scrittore e la sua opera nascente(2).
              Volevo costruire anch'io un gazebo ma come si fa
             a tenere un gazebo d'inverno, con il freddo che fa.
                 La sacra rovina da cui diparte il selciato
                divide il giardino dalla collina: era il muro
                dell'antico castello degli Este, ma ora solo
                 il nido di vampiri e civette; le sentissi,
                   tutta la notte, piangono come bambine.
          Oltre il muro vi e' un pozzo, e nel pozzo un'entrata(3).
               Lì guardammo in basso scorgendo la vasta piana
                dell'Alfeo(4), il fiume a me caro, e vedemmo
                   sopraggiungere in lontananza la nebbia:
                c'era qualcosa d'infinitamente gratificante.
                   Lo scrittore alza la testa dal foglio,
                 dicendo : - Ecco, viene la mia nuova sposa;
           c'e' un risveglio delle cose laggiu', non lo sentite? -
                 Fara' meglio a rientrare in casa, con tutto
               questo freddo. Cosa significa "devo scrivere"?
               Ma il gelo non impedi' alla fenice di bruciare,
               e porre cosi' il tempo alla resurrezione - devo
              sbrigarmi - dice - la mia tempesta m'aspetta(5).

                           UNO. TOM, IL GATTO(6).

                      Sei bella, amica mia, come Tirsa,
                       venusta al pari di Gerusalemme,
                     terribile come esercito schierato.
                          Cantico dei Cantici, 6,4

            La sera passeggiammo infine tra le luci del traffico,
         - Dovresti vedere una cosa - esordi' ed infilammo la porta
            stretta(7) che conduce al fiume Alfeo, me lo ricordo
         perche', mi disse, cosi' si chiamava il padre di Matteo(8)
           ed io : - Quale Matteo? Non conosco nessun Matteo(9) -
                Era il tempo in cui vaneggiava il mio sorriso
          essere luce, lo diceva in spagnolo, ed io proprio allora
           stavo conoscendo l'uomo e pure non era lui, che veniva
             dal tempo dei salici ed era sempre triste. Tuttavia
                la mia energia viveva per poco tempo, la sua
                               non aveva fine.

         Io che parlo, che ero la donna, sono l'uomo(10) che scrive,
            e mi tengo equidistante dalla tirannia e dal rumore.
            "E' benedetto" dissi ancora una volta con voce calma
           "l'uomo che con chiarezza e volonta' protegge il debole
       e abita la valle dell'Oscurita', egli e' il mio vero fratello,
        colui che riunisce i fanciulli perduti"(11) ma lei dissentiva
            anche perche' ieri giungemmo con mezz'ora di ritardo,
         venivamo dal corso di latino-americano, "non mi fido" disse
             "con tutta questa nebbia". "L'anno scorso" aggiunse
           "dovemmo vestire i bambini di bianco, tanto era il sole
       che colpiva la nostra valle." Quella valle assolata, ricordai:
         a me non vale fiorir di valle, ma piango ad ogni tempo(12).
           "Verra' il giorno in cui riusciremo a parlare, vedrai."
             Alla sera passeggiammo accanto alla riva del fiume,
             ed io con dolcezza, questa ed altre cose le dissi.

                  CIO' CHE TROVARONO SUL LUOGO DEL DELITTO.
          Un tubetto vuoto di dentifricio, un deodorante per casa,
           slip da ragazzina, rossi, con dentro scritto "Ti amo",
    "I grandi classici della letteratura italiana" in formato economico,
  un televisore wide screen, un computer acceso, inerte, con screen saver, un
bicchiere di latte a meta'; canali via cavo, via satellite. Pay on demand.
 Album fotografico, ricordo dell'estate del novanta... tu in costume intero,
   la pelle bianchissima, le lenzuola slavate, il corpo dei miei fantasmi.

        La gente, nonostante i supermercati ed i centri commerciali,
      ed i piu' recenti, democratici hard discount, continua a gremire
          i mercati che aprono nelle vie il giovedi', il lunedi'...
      Mandarini di Sicilia, orata freschissima, mille sei limoni mille,
               c'abbiamo la roba bella, signore, la roba bella

                                intanto piove

          evito la gente e corro verso il dipartimento di economia
             tutto essuda il mio misantropismo, le donne anziane
        s'accalcano, si danno appuntamento fra le bancarelle, parlano sempre
delle stesse cose, ognuna di loro: e come sta, e sapeva chi e' morto,
          e lei, e la sua vescica, e cosa vuole? Tirèmm innànz(13).

                             continua a piovere

    All'interno del dipartimento presentano la strategia di rinnovamento
  di processo dell'azienda eccellente, il relatore crede di fare citazioni
                      intelligenti, si sofferma: spiega
              (le lenzuola slavate, il corpo dei miei fantasmi)

                        Dicono tutti la stessa cosa.
                       Citano tutti gli stessi testi.

   LEI : Anche supponendo di sposarci, e non capisco tutta questa fretta,
      anche volendo farlo, dicevo, chi di noi due laverà i piatti? Non
   e' un problema secondario. Chi fara' la tavola? E chi rifara' i letti?
  E chi dara' la cera ai pavimenti? Se pensi che io sia disposta a farti da
                                  schiava,
     you're dead wrong(14) amico mio. Ti conviene non farmi arrabbiare.
   LUI : Potrei occuparmi io del piccolo e tu saresti libera di andare al
                                   lavoro,
   so quanto e' importante per te, per la tua carriera, dico. Posso anche
     cucinarti delle lasagne, ne fanno di surgelate che sono buonissime.

                      Alio properare tempus monet.(15)

             Nelle basi si preparano i gatti a spiccare il volo,
        carichi di vendetta essi sono, sono angeli eleganti e sicuri,
               sono inviati del dio del timore e del tremore.
                 Fremono trepidanti nell'attesa del decollo.

   1 "Spirito Selvaggio, che muovi in ogni dove/ Distruttore e protettore:
                           ascolta, oh, ascolta!" 2 Ad Este, nel 1818, in un
simile contesto P.B.Shelley compose il Julian and
                  Maddalo e cominciò il Prometheus Unbound.
 3 Cfr. A. Trapiello, La casa de la vida da El mismo libro : "[...]tiene un
       jardìn y en el jardìn un pozo / y tùneles de yedra y hojarasca" 4 Si
tratta di un fiume greco del Peloponneso. Il suo corso e' in gran parte
                                sotterraneo.
 5 P.B.Shelley mori', nemmeno trentenne, al largo di Livorno, nel naufragio
                          causato da una tempesta.
    6 Il caccia bombardiere americano Grumman F-14 è detto anche Tomcat. 7
"Sforzatevi di passare per la porta stretta" Luca, XIII, 24. Cfr. anche il
                       racconto omonimo di André Gide.
                              8 L'evangelista. 9 Cfr. la fine del racconto di
Anatole France, Il procuratore della Giudea :
               " - Gesu'? Gesu' il Nazareno? No, non ricordo."
  10 Cfr. "I Tiresias, though blind, throbbing between two lives, / old man
            with wrinked female breasts"T.S.Eliot, WL, III, 218.
 11 Questo brano ha conosciuto un periodo di celebrita' essendo la frase con
 cui uno dei due killer esordiva prima di aprire il fuoco sulle sue vittime
         nella sceneggiatura di "Pulp Fiction" di Quentin Tarantino. 12 Cfr.
Petrarca, Canzoniere, 66 : "Ma, lasso!, a me non val fiorir de' valli
                 ; / anzi piango al sereno et a la pioggia"
                         13 "Si tira avanti", dial.
            14 Americano famigliare : "hai sbagliato di grosso".
  15 "La brevità del tempo mi spinge ad affrettarmi ad un altro argomento",
                                 Sallustio.
@endnode

@node "Document_18" "Arido Spleen"


                               @{i}Franco Belgrado@{ui}

                                @{b}ARIDO SPLEEN@{ub}



 Questi brandelli d'estate
 che alzano, malefici,
 il tasso di malinconia,
 altre estati e altre menti a evocare,
 rompono a tratti in inutili lacrime,
 ridicoli lavacri di sagome amare.
 Arido spleen di agonia,
 perverso nutrimento e sublime,
 a che pro'?
@endnode

@node "Document_19" "Poesie"


                             @{i}Valentina Belgrado@{ui}

                                   @{b}POESIE

@{ub}

 CON SOLA AZIONE

 Sul recto verso
 di una lettera
 (non a te rivolta) - e non
 in terza persona
 te l'indirizzo
 questi versi - non
 nascondendo una
 certa gratitudine
 per quel 'senso del percorso'
 e quelle 'not-azioni'
 (nonsens di ragionamento)...
 ...a eterna consolazione...
 reciterebbe il Poeta,
 poiche' cosi'
 ho appreso dirsi
 dell'Autorità (ma quale?)
 ed e' per l'appunto vero...
 ...un vero punto.
 L'attenzione del Poeta
 cui - per un giorno almeno -
 voglio dare io un nome
 certo: 'che vale (qual Vale?)
 sottoporre...', sfiancarsi
 in solita e gotica tensione, editoRe, reiterare
 autappaganti 'esplorazioni'...scontare la pena
 ne vale davvero? Assorbirmi appena
 in tali immanifeste azioni...ma
 seguo la tua direzione:
 per una volta almeno,
 inverto il moto
 in modo di verso e
 metatetico.


 ACQUETTA

 Una lacrima destra,
 voluta ma straziante,
 appena ho ricevuto...
 e tu, scrissi una volta,
 sei il mio vero bambino
 (non perso, non canuto)
 piu' vecchio, piu' grande...via!

 Sul cuscino mi struggo,
 distruggo le incompiutezze,
 attitudini al dolore,
 al pensiero
 nel solvente della
 nostalgia.
@endnode

@node "Document_20" "Pour Valentine"


                      @{i}Alessandro Ferace@{ui} @{b}POUR VALENTINE@{ub}



 Dagli occhi azzurri
 (eredita' del nonno)
 viva e chiara traspare
 l'affilata
 volonta' di conoscere,
 sapere,
 indagare fra semi e segni
 e not-
 azioni, alla ricerca di quel giusto
 rapporto (antico)
 fra segnale
 e senso.

 Sul crinale preciso
 di un ignoto
 in noi stessi che vale
 sottoporre
 a reiterate esplorazioni
 se
 vuoi conoscere il senso
 del percorso.
@endnode

@node "Document_21" "Poesie"


                           @{i}Charlie "Scarlet" Danzi@{ui}

                                   @{b}POESIE@{ub}



 "LAMPADE ALLA FINESTRA"

 Passi sul selciato.
 Un suono notturno.
 Con la sveglia che segna le quattro.
 Vita di citta'.
 Ore piccole, lancette che si spostano a fatica.
 Una sigaretta.
 Ed il brillare della fiamma sconosciuta,
 scalda per un istante la mano fredda,
 che cerca solo conforto nella tasca di un soprabito dalla foggia vecchia.
 Donne facili ridono e prendono a calci dei sassi.
 Niente soldi e quattro gatti che miagolano.
 Forse sono innamorati.
 Neanche il sospirare del vento mi fa piu' voltare.
 Semafori lampeggianti.
 Cristalli sotto le suole delle scarpe.
 E la vetrina dell'antiquariato che espone quelle bambole da film giallo.
 Ridere a crepapelle.
 Schiamazzi da pub per nottambuli.
 Ubriachi di sogni e uomini disinibiti
 che fanno la corte ad una donna appena conosciuta.
 Prime luci, ultime auto e qualche sirena.
 Occhi sofferenti e turni di lavoro per una paga che tarda ad arrivare.
 Sacchi di spazzatura profumano violentemente l'aria.
 Forse ho bevuto anch'io,
 ed i pensieri si affollano come un pubblico
 all'entrata di un cinema cadente.
 Continuo a camminare e la strada sembra così lunga.
 Neon traballanti ed una voglia matta di assaggiare un caffe'
 da una tazza sporca di rossetto.
 La cenere sulla camicia,
 ed una macchia di Hardy's Ale.
 Sfreccia una macchina. Radio a tutto volume. Si perde.
 Come me.
 Che dopo tanto camminare, non riesco ancora a capire dove sia finito.
 Forse come al solito
 davanti a tante lampade alla finestra.


 -----------------------------------------------------------------------------






 QUESTA CITTA'

 La mano si stacco' dal vetro
 come l'ultimo respiro del vento
 tra le foglie dell'albero qui di fronte.
 Una finestra chiusa per non far passare
 quello che resta dentro.
 O dietro.
 La calma che avvolge il mistero dell'animo umano.
 La paura di vedere chi e' diverso, chi e' strano,
 chi è se stesso.
 L'indifferenza colpisce piu' della vita,
 che dal grigio ne prende il colore.
 Chi vede attraverso occhi infelici, chi non saluta per
 non conoscerti.
 Stai bene cosi'?
 Cosa sarai quando conoscerai gente che ti potrebbe dare
 una mano ogni momento.
 Credete che il male sia rappresentato da un disegno?
 Fate finta di non vedermi.
 La depressione delle menti.
 L'invidia di non averci pensato prima.
 La convinzione di aver ragione,
 consapevoli di non poter trattare l'argomento.
 Chiudere la porta e dire sono in casa.
 Il mondo puo' bussare in qualsiasi momento.
 Questa citta', dove anche il sole e' una lampadina bruciata.
 Dove voi, incolonnati come soldati dipinti con la stessa tinta.
 Dove non si puo' chiedere, dove non si puo' sapere.
 Dove la lingua uccide pi' della freccia avvelenata
 e dove l'occhio e' piu' veloce di una fucilata.
 L'eco di grida dei bambini con un futuro da paraocchi.
 Dove io parlo, cio' che sento dentro e che nessuno ascolta.
 La gioia dietro la finestra e la tristezza fuori dalla porta.
 Il non potere pensare, il non poter fare.
 Regole, regole, regole.
 Il muro e' ancora alto.
 Ed io, per quanto dovro' ancora scrivere.
 E quanto a voi, per poter capire.....
@endnode

@node "Document_23" "Altera Storie"


                                   @{b}ALTERA@{ub}
                      Livida speranza (Mc,1996,Autopr.)


Gli Altera nascono a Genova nell'estate del 1996 e propongono un rock ben
allineato agli anni 90, con qualche influenza new wave. L'uso della batteria
elettronica, l'inserimento di cut-up televisivi e voci preregistrate rende il
suono molto attuale, ed il cantato in italiano permette di seguire gli
interessanti testi. Tra i brani di questo esordio, "Gilgamesh" ispirata da
un'antica leggenda sull'immortalità, "Madre del mondo" dolce dedica di un
figlio alla mamma, "Catodica" riflessione su questi tempi in cui la
televisione è tutto, "Sensi spenti" l'incertezza delle emozioni, "180 le mie
sbarre" sulla legge riguardante i manicomi, "Annarella", cover dei Cccp.
L'occhio che appare nell'ottima confezione della cassetta, sembra indicare al
gruppo oltre a un buon presente, un interessante futuro.

Per ricevere la cassetta inviare lire 12.000 s.p.i. a: Altera c/o -
Underground c.p. 5005 - 16154 Sestri P. (GE)



                        @{b} STORIE DI ASSALTI FRONTALI@{ub}
                     di Militant A (1997, Castelvecchi)


Il nome di Militant A è legato a due dei gruppi musicali più importanti della
(per ora) breve vita del rap italiano: Onda Rossa Posse e Assalti Frontali.
Questo libro ripercorre le tappe più importanti, e le esperienze più
significative di una persona che vive la musica come profondamente legata
all'arte, ai centri sociali, alla politica, insomma alla vita. Interessante
senz'altro per chi possiede già i dischi dei gruppi suddetti, ma anche per chi
è all'oscuro delle loro vicende, perchè leggendo il libro scoprirete un modo
di vivere molto diverso dal solito.

Reperibilità: nelle migliori librerie e negozi di dischi. Se non lo trovate
contattate Castelvecchi - Via Visso 12/14 - 00156 Roma oppure Wide Records
(tel. 050/501457)
@endnode

@node "Document_24" "Hiroshima mon amour Trash music"


                             @{b}HIROSHIMA MON AMOUR@{ub}

Anno zero (Mc,1996,Autopr.) Retrò (Mc,1997,Autopr.) Retrò (Vhs,1997,Autopr.)

Il gruppo si forma nel novembre 1994 e dopo vari cambi di formazione incidono,
nel dicembre 1996, il loro primo demo. Si tratta di musica wave con testi
malinconici, che però inserita nel contesto generale risulta molto scorrevole
e piacevole, tanto da farla consigliare anche ai non appassionati del genere.
La cassetta è ben registrata ed ha un'ottima copertina realizzata con il
computer. Tra i brani più riusciti, segnalo la malinconica "Eclissi", con il
suo incedere darkeggiante e delicato. Se dopo avere ascoltato "Anno zero" vi
interessa sapere qualcosa di più sul gruppo, potete prendervi "Retrò"
(disponibile sia su cassetta che su video che tra l'altro ha un'ottima
grafica), in cui sono raccolte le prime esperienze del gruppo.

Per ricevere la cassetta inviare lire 8.000 s.p.i. a: Carlo Furii - Fraz.
Castagneto 1 - 64040 Teramo




                                 @{b}TRASH MUSIC@{ub}
                      di F.C.N.(1996, Tunnel Edizioni)

La linea che divide le canzoni stupide ma geniali, da quelle stupide e
inutili, è sottile e a volte anche indefinibile. Fabio Casagrande-Napolin ha
selezionato e commentato un discreto numero di dischi, per la maggior parte 45
giri, appartenenti alla prima categoria. La lettura del libro risulta
scorrevole e divertente, senz'altro molti di voi riscopriranno canzoni ormai
dimenticate, che avevate sentito da piccoli. Dopodichè... Beh, non vi resta
che andare alla ricerca di qualche titolo citato, non sarà facile, ma in una
di quelle bancarelle che vendono materiale usato, potrete trovare qualcosa!

Reperibilità: nelle migliori librerie o se non lo trovate, inviate lire 16.000
s.p.i. a Tunnel Edizioni - C.P. 409 - Bologna Centro
@endnode

@node "Document_25" "Sciacalli"


                                  @{b}SCIACALLI@{ub}
                                 Vampirella
                               (Mcd,1997,Irma)

Gli Sciacalli sono uno tra i gruppi portabandiera italiani del suono sixties e
possono senz'altro piacere a chi sente gruppi come gli Oasis e i Blur. Ancora
una volta non smentiscono il loro sound rilassante e romantico, fornendoci
questa nuova manciata di canzoni, che nelle loro intenzioni (grazie anche alla
distribuzione della Sony) dovrebbe aiutarli a farli conoscere maggiormente al
grande pubblico.

E-mail: irma@bo.nettuno.it
@endnode

@node "Document_26" "Zerobranco"


                                 @{b}ZEROBRANCO@{ub}
                     Senza elementi nei boschi di Algeri
                             (Mc, 1996, Autopr.)


Terzo demo per questo gruppo formatosi nel 1993 che suona un genere non facile
da definire. Si tratta infatti di un rock in cui è stato tritolato il jazz,
l'industriale e il post punk. Il cantato in italiano è di una grintosa voce
femminile e presenta dei testi molto originali ed interessanti. Tra i brani
migliori: Irremovibile mirata, Ernesto, A Joseph Beuys, Variazione lesa,
Prevenuto Silos.

Per ricevere la cassetta inviare lire 8.000 s.p.i. a: Luca Merlin - Via
Galvani 12 - 35020 Albignasego (PD)
@endnode

@node "Document_27" "Afterhours"


                                 @{b}AFTERHOURS@{ub}
                             Hai paura del buio?

                         (Cd,1997,Mescal / Mercury)


Il titolo di questo secondo cd degli Afterhours cantato in italiano, è tratto
da una frase presente nel film horror "Shining" di Stanley Kubrick (ricordate
il "ditino" del bambino?). Non dovete però avere paura di questo disco,
anzi... Si tratta senz'altro di uno dei più interessanti lavori del 1997,
summa di vari aspetti del rock concentrati e distillati accuratamente per
formare le 19 canzoni presenti, che spaziano da rock irruenti a malinconiche
ballate. E' veramente impossibile citare i brani migliori, tutti molto validi,
diversificati e oserei dire, così "italiani" per essere riusciti finalmente a
creare un rock non trapiantato, ma che sembra nato e cresciuto nel nostro
paese. Anche i testi sono molto efficaci, "carnali" direi nell'accostare il
sentimento, il sesso ed altri temi scottanti. Un disco imperdibile!
@endnode

@node "Document_28" "C.S.I."


                                   @{b}C.S.I.
                     (Consorzio Suonatori Indipendenti)@{ub}

                          Tabula rasa elettrificata
                                (Cd,1997,CPI)


T.r.e. è, guarda caso, il terzo disco dei C.S.I. gruppo che ricordiamo è
costituito da ex componenti dei Cccp Fedeli alla linea e dei Litfiba. Il
Consorzio torna alle canzoni elettriche e rock del primo lavoro, Ferretti più
che cantare "declama" i versi, con quel suo stile ormai inconfondibile. I
brani che si imprimeranno più rapidamente nella mente sono quelli più
movimentati: quello d'apertura, "Unità di produzione" monito alla società
consumistica, poi il singolo "Forma e sostanza" e la conclusiva "Mimporta 'na
sega" che ci riporta quasi ai tempi dei Cccp. Anche i brani più lenti e
riflessivi sono molto interessanti soprattutto per i testi ricercati di
Ferretti, sempre in bilico tra "l'Introspettivo" e "l'Universale". I CSI si
confermano tra i gruppi più interessanti del panorama musicale e questa volta
sembra che il successo non sia relegato a una stretta cerchia di appassionati,
visto che appena uscito, il cd è andato direttamente al primo posto delle
classifiche nazionali. Per una volta la costanza e l'impegno hanno pagato;
ricordatevi: "La retta è per chi ha fretta!" .
@endnode

@node "Document_30" "News"


                                    @{b}NEWS@{ub}

                                   Caro cd


Con l'aumento dell'IVA, si preannuncia un nuovo rialzo del prezzo dei cd e
ormai ci avviciniamo sempre più alla soglia delle 40.000, prezzo veramente
fuori da ogni senso logico. Questa sproporzione sui prezzi è sentita ancora di
più dagli appassionati di computer, che con l'acquisto di un masterizzatore
(dal costo molto inferiore al milione), possono registrare in casa, musica e
programmi per computer. Il costo di 1 cd vergine è, nel momento in cui scrivo,
di lire 6.000 e probabilmente è destinato ancora ad abbassarsi. Facendo il
paragone tra il costo di una copia fatta "a mano" e il costo di un cd sfornato
in decine di migliaia di copie da una catena di montaggio, c'è qualcosa che
non torna anche sommandoci il costo della distribuzione, dei libretti, ecc.
Ricordiamo che la copia abusiva di cd è illegale, per cui non mettetevi a fare
copie se non per uso personale! Che fare? Ecco alcuni consigli. Alcuni cd
nuovi (in particolar modo di gruppi esordienti o poco conosciuti) escono con
un prezzo imposto inferiore alle 30.000 Spesso queste produzioni sono molto
superiore ad artisti blasonati e pubblicizzati, quindi con l'aiuto di qualche
recensione cercate questi prodotti. Inoltre nelle maggiori città, è in aumento
il numero di bancarelle e negozi di cd usati e spessissimo si trova materiale
molto interessante, per cui siete avvertiti...
@endnode

@node "Document_31" "Fanzines"


                                   @{b}Fanzine@{ub}

Le fanzine sono delle riviste amatoriali, richiedibili soprattutto tramite
posta, che parlano degli argomenti più disparati: musica, letteratura, cinema,
ecc. Ecco una panoramica sulle uscite più interessanti dell'ultimo periodo.

- 360 Gradi Il sottotitolo dice "fanzine bimestrale mollista", ma in realtà si
parla di numerosi argomenti: musica, letteratura, cinema, pittura,
volontariato, mail art, politica, ecc. La rivista non è in vendita, ma è
distribuita gratuitamente in negozi e locali a Bergamo e dintorni. Per
contatti con i realizzatori della rivista: Kevin Boon - Via Mazzini 7 - 24020
Parre (BG) E-mail: r.zanotti@agora.stm.it

- Abastor n.18 Fanzine dedicata alla cultura trash con racconti, recensioni,
annunci, ecc. In più in questo numero c'è un servizio speciale sui film di
Star Trek e una cassetta allegata intitolata "All i need is trash" con delle
chicche veramente terrificanti! Per ricevere il tutto inviare lire 8.000
s.p.i. a: Fabio Casagrande Napolin - Via Roma 53 - 31021 Mogliano Veneto (TV)

- DLK: the hell key n.3 Questa è una fanzine di musica che tratta i generi
techno, industrial, electronics, cyber, tribal, wave, gothic, dark e per gli
appassionati dei generi suddetti è senz'altro molto interessante. Lire 4.000
s.p.i. da inviare a: Marc Urselli Schärer - Via Gorki 5 - 74023 Grottaglie
(TA) E-mail: marc@netfor.it
@endnode

