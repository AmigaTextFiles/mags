@database DADAMAGDUE
@$VER: 1.0
@author "Alessandro Gerelli  <a.gerelli@agonet.it>"
@(c) "1 Marzo 1998"
@index Sommario

@node "Main" "DADA : magazine telematico di cultura"
@toc "Sommario"
                                                   --
    $$$$-                                         -#$
    -####$-                                       $#$
    $#$$##-                                     -##$
   -#$  -##$-                                   $##$
   $#$   -$##-                                  $##-
   $#-     $##-                                -##$
   $$      -##$                                $##$
   $$       -##-                               $##-
  -#$        $#$                               $#$
  $#$        $#$                              -##$
  $#$        $#$             -$$            -$$##-               -$$
  $#-        $#$           -$$$-           -#- $$              -$$$-
  $$         $#$        -#-    --        -##-  $#-          -#-    --
  $$         $#-      -$#-    -#$       -##-  -##$        -$#-    -#$
  $$        -#$      -##-    -##$      -##$   $##$       -##-    -##$
  $$        $#-     -##-    -###-     -###-  -$$#$      -##-    -###-
  -       -$       -#$     -- $$    -- $#-  $-  $#-   -$#$     -- $$
        -$#-        $$   -$$  $$   --  $$  --   -#$ -$--$$   -$$  $$   --
      -$#$-        -##$$$#$-  -#$$$-   $#$$-     -#$$- -##$$$#$-  -#$$$-
    --$$-          -#####-     -$$-    -##-       --   -#####-     -$$-
                    -$$$-               --              -$$$-

                 Dadam@g : magazine telematico di cultura

                         ---->@{" Sommario " link "Sommario" 0}---->
@endnode

@node "Sommario" "Sommario"
                                               ###
          ########                            ###
         ###########                          ###
        ###     ####                          ###
        ###      ####                        ###
        ###       ###    #######     ####### ###   #######
       ###        ###   #########  ############   #########
       ###        ###       #####  ###     ####       #####
       ###        ###   ######### ###      ####   #########
      ###        ###  ###    ### ###       ###  ###    ###
      ###       ###  ###     ### ###       ### ###     ###
     ###     #####   ###   ####  ####    ####  ###   ####
    ###########      ###### ###   ####### ###  ###### ###
   ##########         ###   ##     ##### ###    ###   ##


                                                  @{b}Dadam@g@{ub}


                                  @{i}Numero 2@{ui}
                                 @{i}Marzo 1998@{ui}


                              "E Franti rise...
                          ma nemmeno io scherzo!!!"


 * @{"EDITORIALE" link "Document_0" 0}


 * @{"OSPITE" link "Document_1" 0}


 * @{b}ARTICOLI@{ub}:


  Alessio "Guildenstern" Saltarin

                         @{"UTOPIA DEGLI ISMI NELL'ERA DEL CYBERSPAZIO" link "Document_2" 0}

  Massimo Canetta

                         @{"RISVOLTI" link "Document_3" 0}

  Stefano Perale

                         PERCORSI DELLA POESIA MODERNA:
                         @{"VIAGGIO NELLA MAGIA DEL SIMBOLO" link "Document_4" 0}
                              (III Parte)

  Massimo Canetta

                         @{"WWW.FABULA.IT" link "Document_5" 0} - Voci dal cyberspazio -

  Francesco Destri

                         THEODOR KITTELSEN:
                         @{"LA PAUROSA MAGIA DELLA NORVEGIA." link "Document_6" 0}

  Bilbo Baggins David e Leigh Eddings

                         @{"BELGARATH IL MAGO" link "Document_7" 0}



 * @{b}RACCONTI@{ub}:


  Daniela M. Kuschnig              @{"IL COMPAGNO" link "Document_8" 0}

  Pietro Cimino                    @{"JAMAL" link "Document_9" 0}

  Marco Patrioli                   @{"NERO D'IPERBOLE" link "Document_10" 0}

  Patrizio Pinna                   @{"PROBLEMI DA ROCK-STAR" link "Document_11" 0}

  Massimo Canetta                  @{"LA SCALA" link "Document_12" 0}

  Raffaele Gambigliani Zoccoli     @{"UNA SCOMMESSA D'ESTATE" link "Document_13" 0}

  Angelo Politi                    @{"UNO STRANO CASO" link "Document_14" 0}



 * @{b}POESIE@{ub}:


  Rachel Steiner-Robert      @{"POESIE" link "Document_15" 0}

  Alessio Saltarin           @{"APPUNTAMENTI CON LA POESIA" link "Document_16" 0} (II parte)

  Antonio Galasso            @{"IL TRASLOCO" link "Document_17" 0}

  Luciano Somma              @{"POESIE" link "Document_18" 0}

  Pietro Cimino              @{"POESIE" link "Document_19" 0}

  Luca Zoccarato             @{"POESIE" link "Document_20" 0}



 * @{b}MUSICA@{ub}:


  Fanzines

  @{"Mondo Boiazzo" link "Document_22" 0}          AAVV

  @{"Fikafutura n. 1" link "Document_23" 0}

  @{"La cura" link "Document_24" 0}                Franco Battiato

  @{"Neo Gothic" link "Document_25" 0} n. 9/10

  @{"The Cure" link "Document_26" 0}               Galore


  Dischi fondamentali

  Francesco Guccini      @{"D'amore, di morte e di altre sciocchezze" link "Document_27" 0}

  Litfiba                @{"Desaparecido" link "Document_28" 0}

  Prodigy                @{"The fat of the land" link "Document_29" 0}

  Syd Barrett            @{"Barrett" link "Document_30" 0}

  U2                     @{"Pop" link "Document_31" 0}


  Libri

  @{"Speciale" link "Document_32" 0} Cappuccetto e le altre ragazze del mucchio

  @{"Registrazione audio" link "Document_33" 0}, i vari sistemi a confronto



 * @{b}POSTA@{ub}:


  Renato Rolando          @{"L'antro della posta" link "Document_21" 0}





 @{"->" link "Stampa" 0} versione Amiga by @{"Alessandro Gerelli" link "A.Gerelli" 0}
@endnode

@node "A.Gerelli" "Alessandro Gerelli"

 Contribuisco alla rivista Dadam@g preparando la versione per Amiga.

 Chiunque avesse @{"suggerimenti" link "Stampa" 0} , critiche ( insulti ;) , per  cio`  che
 concerne   la  versione  Amiga  ,  puo`  contattarmi  agli  indirizzi
 elettronici sotto riportati.

 @{i}Lunga vita ad Amiga !!!!@{ui}

 bye bye


---------------------------------------------------------------------------

               | Alessandro Gerelli - Amiga Group Italia (Piacenza)
           .:  |
         .:::  |    Email : a.gerelli@agonet.it
       .;' ::  |      WWW : http://www.agonet.it/~a.gerelli/
     .;'   ::  |      IRC : GirEllO on #amiga, #amigaita
   .:::::::::  |  FidoNet : CoSysOp on Techno World BBS
 .::.     .::. |          : 2:332/805.5 -- tw.agonet.it
@endnode

@node "Stampa" "Come stampare gli articoli di DADA"

 Forse non tutti sapranno (o forse lo sapevate  gia`  ???  ;)  che  e`
 possibile  anche  stampare  i documenti presenti in Dada (completi di
 stili !!!).

 Per  stampare  il  documento  visualizzato  (dopo   aver   ovviamente
 configurato  correttamente la vostra stampante tramite le preferences
 di sistema del vostro disco di boot) basta  semplicemente  utilizzare
 il  primo  menu  in alto a sinistra dal titolo "Progetto" o "Project"
 (che appare premendo e mantenendo premuto il tasto destro del  mouse)
 e   selezionare   l'opzione  "Stampa"  o  "Print"  (a  seconda  della
 localizzazione)

 Buon divertimento ;-)
@endnode

@node "Document_0" "EDITORIALE"


                                @{i}Angelo Politi@{ui}

                                 @{b}EDITORIALE@{ub}:
                              "E Franti rise...
                          ma nemmeno io scherzo!!!"



Ed ecccoci arrivati al fatidico numero due. Dico fatidico, perchè ritengo che
     dare continuità ad un qualunque progetto sia molto più difficile ed
  impegnativo che non farlo partire, quando bene o male tutti hanno grande
 voglia ed entusiasmo di fare. E difatti sono passati ormai più di tre mesi
   dall'uscita del nostro primo numero in questa edizione rinnovata della
rivista. Sicuramente troppo tempo, ma come vi dicevo all'inizio la prova del
    nove si vede sempre al numero due. Ce l'abbiamo fatta e credo che ora
possiamo dire di essere una rivista vera e non uno dei tanti tentativi nati e
                  morti sulla rete nel giro di pochi mesi.

   La voglia di andare avanti l'abbiamo e credo che se i nostri lettori ci
aiuteranno collaborando attivamente con noi (non vorrei ripeterlo alla noia,
ma DADAm@g nasce non per far leggere i testi di pochi eletti che hanno deciso
 di costituire la redazione virtuale di una rivista telematica, ma per dare
    una mano a tutti coloro che sono appassionati di scrittura ed arte in
generale a proporre le proprie idee ed opere sulla rete) le soddisfazioni non
  mancheranno e DADAm@g riuscirà anche ad uscire con maggiore frequenza. Il
nostro obiettivo rimane quello di riuscire a fare una rivista bimestrale, ma
           per farlo dobbiamo pur avere qualcosa da proporre, no?.

   Bene, se fossi un buon direttore dovrei ora parlare del tema di questo
numero, perchè ogni numero ha un tema di massima sapete? Beh, a dire il vero
spesso me lo dimentico anch'io ehm, ehm. E siccome sono un pessimo direttore
   so a malapena qual'e' il tema deciso dai miei solerti redattori, credo
comunque una roba relativa all'estraniarsi o giu' di lì, non ricordo bene...

Vi parlerò dunque del tema del prossimo numero invitando fin d'ora i lettori
  interessati a proporre qualcosa in merito a farsi avanti e contattare via
e-mail i responsabili DADAm@g delle varie sezioni (musica, narrativa, poesia,
ecc...). Troverete i loro indirizzi nella zona "Redazione" della nostra home
   e le indicazioni su come collaborare nella zona "Collaboratori" sempre
            raggiungibile dalla home page principale di DADAm@g.

                         "Brutti, sporchi e cattivi"
   Che significa Franti piuttosto che Garrone, Sgarbi (anche se mi sta sui
maroni e se mai lo incontrero' per sbaglio in giro gli tirero' un cartone sui
 denti, cosa che lui vorra' certamente ricambiare e tutto sommato per questo
lo preferisco ad altri) piuttosto che Frizzi, il Brizzi di Bastogne piuttosto
 che quello scialbo di Jack Frusciante (uno dei peggiori libri che io abbia
   mai letto), la Mazzantini piuttosto che la Tamaro (bleahhhh), Bukowski
   piuttosto che Kerouac (yes per questa volta), i Pogues piuttosto che i
 Cranberries, gli Afterhours piuttosto che i Litfiba (quelli di oggi almeno,
  non certo quelli di Desaparecido segnalati dal nostro Fabrizio Pucci), il
 "cazzo" invece del "pene", Paolo Rossi (avrei preferito usare come esempio
   Maurizio Milani, ma credo sia conosciuto da troppo pochi) piuttosto che
 Alessandro Bergonzoni (e badate che ho usato come paragone un grandissimo e
   non Lino Banfi che sarebbe stato troppo scontato), Benni piuttosto che
    Baricco (vedasi confronto di prima), Moretti piuttosto che Bertolucci
 (Bernardo non il fratello Giuseppe che e' un vero mito, avete mai visto il
film "I Cammelli" con Diego Abatantuono e Paolo Rossi?), Cochi piuttosto che
         Renato, Jack Nicholson piuttosto che l'angelico Di Caprio.

  Insomma ci siamo capiti spero! Per una volta, e qui cito il nostro spesso
   invisibile "public relation man" Renato Rolando, "spacchiamo il culo ai
                                  pulcini"?

                        Vi va di venire con me? ;-)))
@endnode

@node "Document_1" "OSPITE"


                              @{b}L'OSPITE D'ONORE@{ub}

                               @{i}Marco consensi@{ui}



L'artista che ci accompagna in questo numero di DADAm@g è Marco Consensi. Ho
  detto volutamente artista e non pittore, perchè quest'ultima definizione
sarebbe estremamente riduttiva per definire la sua arte. Lui non dipinge, ma
vive la sua arte. Artista multimediale lo si potrebbe al limite definire, se
  questa parola non facesse richiamare alla memoria più le enciclopedie su
CD-ROM e le televendite di computer che non vere e proprie attività creative.

 Artista totale è forse la definizione migliore, se proprio dovessi trovarne
una. Pittore, musicista, compositore, le sue opere raggruppano tutto questo e
molto altro ancora. Pennelli, tele, colori, percussioni, mani, piedi, ritagli
di giornale, luci sono la sua principale materia prima, ma non si pone regole
 o limiti nell'utilizzare tutto quello che può servire alla sua ispirazione
   per dare vita ai sogni, alle allucinazioni, alle paure e alle gioie che
                           pervadono la sua mente.

 Proponiamo di seguito uno stralcio biografico tratto dalla sua Home Page su
                 INTERNET che potete visitare all'indirizzo:
                 http://www.agonet.it/cafe/galleria/consensi

Marco Consensi e' nato a Piacenza nel 1954; ha frequentato l'Istituto d'Arte
  Gazzola a Piacenza. Oltre all'attivita' pittorica opera nell'ambito della
  sperimentazione musicale. Nel 1991 ha ideato e presentato due performance
 rispettivamente a Lodi e Piacenza, la prima dal titolo "Choreia Graphia" in
   collaborazione con Massimo di Terlizzi ballerino della RAI, i musicisti
   Franco Madelli, Vittorio Dodi e lo stesso Consensi, in una fusione tra
  musica, danza e puttura. A Piacenza espone i risultati di quest'ultima e
 realizza una nuova operazione con i musicisti Mauro Cella e Franco Mandelli
ai locali "Blue Note" di Piacenza e "Bainait" di Montecchio (RE). In seguito
 lo spettacolo è stato proposto con successo anche al "Teatro S. Matteo" di
Piacenza ed in tante altre mostre e manifestazioni culturali in tutta Italia.

 Marco Consensi vive e lavora a Piacenza e lo si può contattare al numero di
                           telefono: 0523-32.49.31

Colgo inoltre l'occasione per rinnovare l'invito a tutti gli artisti che
volessero proporre le loro opere in rete sulla rivista DADAm@g a contattarci
all'email: dadamag@agonet.it. Preghiamo gl'interessati d'inviare,
all'indirizzo appena citato, un paio d'immagini (possibilmente in formato gif
o jpeg) esplicative del proprio lavoro e di allegare una breve scheda di
presentazione personale o eventuale indirizzo Internet a cui poter rivolgersi
per reperire informazioni biografiche.

Fatevi avanti, mi raccomando!!!
@endnode

@node "Document_2" "UTOPIA DEGLI ISMI NELL'ERA DEL CYBERSPAZIO"


                       @{i}Alessio "Guildenstern" Saltarin@{ui}

                 @{b}UTOPIA DEGLI ISMI NELL'ERA DEL CYBERSPAZIO

@{ub}

Non esiste una certificazione di appartenenza. Non piu'. Non nell'epoca del
cyberspazio. Esiste un dileggio di appartenenza. Un Altro da disappartenere.
Cosi' come ha perso consistenza l'aritmetica della letteratura a favore di una
matematica della letteratura. Spiego, tolgo le pieghe. Non esiste piu' alcuna
successione di testi finiti, successione numerabile. Esiste una successione
irrazionale di testi infiniti, successione numerabile solo nel transfinito di
Cantor. Ha senso allora parlare di "ismi"? Ha senso forse fare un'insiemistica
di oggetti colorati quando l'accezione di un singolo colore non descrive piu'
un colore vero e proprio, ma l'idea platonica di quel colore? Inesistente.
Fissare l'ultima cifra significativa di pi greco significa prendere un numero
diverso da pi greco. Immagina uno stato delle cose chi ha difficolta' ad
intendere l'inarrestabile susseguirsi delle cose, la dinamicita' insita nel
divenire di ciascuna cosa, quindi di ciascun messaggio. In ultima analisi, di
ciascuna parola. Di ciascuna cifra. Partecipare di un medesimo linguaggio
porta non piu' all'essere espressione del proprio tempo, quanto all'avere
un'espressione del proprio tempo. Una delle infinite. Non si mette in
discussione l'esistenza degli "ismi" in epoche passate: si osserva
l'inapplicabilita' di tale metodo da Schopenhauer in poi, in filosofia. In
letteratura, dall'invenzione spartiacque della rete globale, perfetto
equivalente della scoperta filosofica del mondo come volonta' e
rappresentazione. L'atto dello scrivere. L'opera scritta. L'opera su video, su
disco magnetico, su disco ottico. L'opera virtuale in assenza di carta. Senza
rapporto univoco con l'opera su carta, o su muro. Il disegno della parola ha
sostituito il segno della parola. Ci si trova slittati in un momento verso
l'infinito attuale - in atto, come dimostra appunto Cantor nella sua distanza
tra zero e uno - della parola. Un essere compreso di testi infiniti qui e ora.
Altro dall'idealita'. Altro dal divenire del contesto. Altro, soprattutto,
dalla certificazione di appartenenza che il gruppo - di riviste, di autori, di
critici prezzolati - pote' individuare. Lavoro che oggi nessuno intraprende
piu'. Qual e' la corrente letteraria dell'era cyberspaziale? Quale "ismo"? Non
appare esistere un senso della questione. L'invenzione della Rete (Web) di
fatto scalza le chiese editoriali costituite che pretendevano di racchiudere
il mondo della scrittura in pochi nomi statisticamente corretti. Nomi di
autori e correnti. Nomi anonimi. A volte riuscivano. Non solo, di fatto
rappresentavano quel mondo - dove il numero di persone che arrivavano al
grande pubblico era riassumibile in poche decine. Ma entra in gioco il nuovo
percorso mediatico della scrittura. Entra e disfa i nuclei stabiliti del segno
pubblicato. Crisi del riassunto della letteratura. Crisi del nome omen. Crisi
di tutti i premi della letteratura, Nobel compreso. Inizio del transfinito,
che pur essendo infinito ha un inizio e una fine ben determinati. La dottrina
borgesiana di Tlon ora in atto. Necessita' di un motore di ricerca. Ricercare
cosa? Terminato il transitorio costituito dal passaggio dalla carta al byte,
un universo popolato di forme - televisione, pubblicita', immagine - avra'
bisogno di qualche isola di contenuti. Che non si ponga piu' la questione di
se e come servire l'"ismo" di turno. Non potrebbe nemmeno volendolo, data la
massa critica in gioco. Che si ponga il dovere etico di salvare i contenuti.
Di cercarli. Di ricercarli. Un motore di ricerca di contenuti. Forse la
missione di Dadam@g.
@endnode

@node "Document_3" "RISVOLTI"


                                 @{b}RISVOLTI@{ub}

                              @{i}Massimo Canetta@{ui}


                              @{i} Luis Sepùlveda@{ui}
        STORIA DELLA GABBIANELLA E DEL GATTO CHE LE INSEGNO' A VOLARE

                                @{i}Michael Ende@{ui}
                          LA PRIGIONE DELLA LIBERTÀ

                             @{i}Erasmo da Rotterdam@{ui}
                             ELOGIO DELLA FOLLIA

                                @{i}Richard Bach@{ui}
                       IL GABBIANO JONATHAN LIVINGSTON

                             @{i}Alessandro Baricco@{ui}
                             CASTELLI DI RABBIA



Eccoci arrivati alla seconda volta, alla seconda puntata. Ma non era a
puntate! Beh, il secondo tempo, insomma... è il numero due di DADAm@g, no?

Ecco, dopo il chiarimento passiamo all'argomento... No, ho fatto la rima!
Scusate, non è proprio giornata.

Qual è l'argomento? Ah, sì, il volo, l'essere sopra alle cose, alle regole.
Facciamoci un giretto in libreria e vediamo cosa troviamo.

Buona lettura...

I Risvolti di questo numero:

Luis Sepùlveda STORIA DELLA GABBIANELLA E DEL GATTO CHE LE INSEGNO' A VOLARE
Trad. Ilide Carmignani ed. Salani (1996)

Michael Ende LA PRIGIONE DELLA LIBERTÀ Trad. Alessandro Califano ed. Longanesi
(1993)

Erasmo da Rotterdam ELOGIO DELLA FOLLIA Trad. Gabriella d'Anna ed. Newton
(1995)

Richard Bach IL GABBIANO JONATHAN LIVINGSTON Trad. Pier Francesco Paolini
ed.Rizzoli (1977)

Alessandro Baricco CASTELLI DI RABBIA ed. Rizzoli (1991)

"I giorni lontani, perduti nella mente, i momenti che un giorno si sono
fermati in un attimo, adesso sembrano correre tutti insieme, freneticamente,
come a voler recuperare, ritrovare, il tempo, il mondo smarrito... e nello
spazio di un breve, infinito, istante, giungono tutti insieme al traguardo,
rovinosamente cadendosi addosso uno all'altro." R. Stilli - Abitanti della
mente


                                ------------


Luis Sepulvéda STORIA DELLA GABBIANELLA E DEL GATTO CHE LE INSEGNO' A VOLARE

Risvolto

I gabbiani sorvolano la foce dell'Elba, nel mare del Nord. "Banco di aringhe a
sinistra" stride il gabbiano di vedetta, e Kengah si tuffa, insieme agli
altri. Ma quando riemerge, il resto dello stormo è volato via, e il mare è una
distesa di petrolio. A stento Kengah spicca il volo, raggiunge la terra ferma,
poi stremata precipita su un balcone di Amburgo. C'è un gatto, su quel
balcone, un gatto nero grande e grosso di nome Zorba, cui la gabbiana morente
affida l'uovo che sta per deporre, non prima di aver ottenuto da lui tre
solenni promesse. E se per mantenere le prime due sarà sufficiente l'amore del
gatto, per la terza ci vorrà una grande idea e l'aiuto di tutti. In questo
racconto, che ha la grazia di una fiaba e la forza di una parabola, il grande
scrittore cileno tocca i temi a lui più cari: l'amore per la natura, la
solidarietà, la generosità disinteressata. Ma soprattutto, proprio nell'unico
tra i suoi libri in cui i protagonisti sono anomali, Sepùlveda riconosce
all'uomo un ruolo fondamentale: non solo distruttore e inquinatore, ma anche
salvatore, in un messaggio di speranza di altissimo valore poetico.

Incipit

"Banco di aringhe a sinistra!" annunciò il gabbiano di vedetta, e lo stormo
del Faro della Sabbia Rossa accolse la notizia con strida di sollievo. Da sei
ore volavano senza interruzione, e anche se i gabbiani pilota li avevano
guidati lungo correnti di aria calda che rendevano piacevole planare sopra
l'oceano, sentivano il bisogno di rimettersi in forze, e cosa c'era di meglio
per questo di una buona scorpacciata di aringhe? Volavano sopra la foce del
fiume Elba, nel mare del Nord. Dall'alto vedevano le navi in fila indiana,
come pazienti e disciplinati animali acquatici, in attesa del loro turno per
uscire in mare aperto e poi far rotta per tutti i porti della Terra. A Kengah,
una gabbiana dalle piume color argento, piaceva particolarmente osservare le
bandiere delle navi, perché sapeva che ognuna rappresentava un modo di
parlare, di chiamare le stesse cose con parole diverse.



Michael Ende LA PRIGIONE DELLA LIBERTÀ

Risvolto

Percorrere il tracciato inquietante - e labirintico - de "La prigione della
libertà" significa muoversi contemporaneamente su più strade, ognuna delle
quali è al contempo fine e inizio all'altra. La prima è la via dell'adesione
incantata e sognante alle vicende narrate da Ende, dell'immedesimazione con i
vari personaggi e con le loro ossessioni, per lontane, improbabili o folli che
siano. La seconda è il sentiero del distacco, dell'ammirazione assoluta per
l'abilità dello scrittore di assimilare una serie caleidoscopica di
suggestioni e di spunti letterari (Verne, Borges, Hesse, Buzzati, Calvino,
Kipling...) ai quali conferire un nuovo soffio vitale, uno slancio narrativo e
poetico inedito. La terza è la strada che conduce i protagonisti delle storie
e il complice lettore alla coscienza della difficoltà del vivere:
attrazione-paura di una scelta estrema - quella del distacco dal mondo reale -
e tentativo di reinventare la propria esistenza cambiandone le coordinate,
mutando a piacere lo spazio, contraendo o dilatando il tempo. Infine c'è la
pista dell'abbandono assoluto alla magia dell'invenzione, della volontà di
assaporare una fantasia che mescola tragedia e farsa, vita e finzione in un
crogiolo incandescente di genialità. Questi (e molti altri, in realtà) sono i
percorsi lungo i quali il lettore de "La prigione della Libertà" può
incamminarsi, incontrando così l'universo straniante e lunare di Max Muto, il
corridoio esheriano di Borromeo Colmi, le tortuose gallerie sotterranee de Le
catacombe di Mizraim e le mortali vette tibetane de Il traguardo di un lungo
viaggio. Percorsi destinati a sorprendere il lettore in virtù di quella
scrittura incantata e onirica che costituisce il tratto più prezioso delle
pagine di Michael Ende, da "La storia Infinita" a "Lo specchio nello
specchio".

Incipit

A otto anni, Cyril conosceva tutti i Grand Hotel del continente europeo e la
maggior parte di quelli del Vicino Oriente, ma per il resto non sapeva
praticamente nulla del mondo. Il portiere dai galloni dorati, che ovunque
aveva imponenti basette e lo stesso berretto a visiera, rappresentava per così
dire il guardiano del confine e il custode della soglia della sua infanzia. Il
padre di Cyril, Lord Basil Abercomby, era un diplomatico al servizio di Sua
Maestà, la regina Vittoria. L'ambito nel quale egli operava era difficilmente
definibile, riguardando quelli che venivano denominati "compiti speciali".
Questi comportavano a ogni modo il fatto che il Lord si spostasse
costantemente da una metropoli all'altra, senza mai trattenersi più di uno o
due mesi nel medesimo luogo. Per favorire la necessaria mobilità, si
contentava di un personale d'accompagnamento il più possibile ridotto. Questo
comprendeva anzitutto il suo cameriere personale, Henry, quindi Miss Twiggle,
la governante, una signorina un po' stagionata, dai denti di cavallo, che
aveva il compito di occuparsi del benessere di Cyril e di insegnargli le buone
maniere. Infine vi era Mister Ashley, un giovane magro e piuttosto scialbo se
si prescindeva dalla sua tendenza a passare le ore d'ozio a bere in silenziosa
solitudine. Era il segretario personale di Lord Abercomby e assolveva nel
contempo la funzione di tutore di Cyril, cioè di suo insegnante privato. Le
cure paterne di Basil si erano esaurite con 'assunzione di queste ultime due
figure.

Frase

Dietro l'orizzonte sorgono sempre nuovi orizzonti. Abbandoniamo il mondo del
sogno per ritrovarci in un altro. E mentre andiamo attraversandone la
frontiera, già si va preparando la successiva, e così via, fino a pervenire
alla costa dell'alba. La mia strada mi si dipana davanti. Io non invidio
nessuno che abbia raggiunto il proprio obiettivo. Viaggio volentieri.



Erasmo da Rotterdam ELOGIO DELLA FOLLIA

Risvolto

La fortuna di questo testo che ha reso celebre il nome di Erasmo non ha subito
le insidie del tempo: a quasi cinque secoli dalla sua pubblicazione (1511) la
fama dell'Elogio della follia rimane ancor immutata. Lontano tanto dalle
astrazioni dei teologi e dalla decadente metafisica scolastica quanto dal mero
esercizio del potere ecclesiastico. Erasmo insegue l'autenticità del messaggio
cristiano in nome di un superiore impegno morale e religioso. Quello delineato
nell'Elogio è il ritratto di uno spirito lontano da ogni estremismo, aperto e
tollerante, animato da slanci di entusiastica e positiva generosità, che
culminano in quella superiore "follia" evangelica che si contrappone
all'avidità di potere e sapere dei poveri di spirito.

Incipit

Nei giorni scorsi, mentre me ne tornavo dall'Italia in Inghilterra, per non
sprecare in chiacchiere inutili e vuote tutto il tempo che dovevo trascorrere
seduto sul cavallo, ho preferito discorrere un po' tra me e me dei nostri
studi, o godere del ricordo degli amici tanto dotti e così cari, che avevo
lasciato qui. Tra i primi c'eri tu, mio caro Moro: il cui ricordo, anche se tu
eri assente, mi teneva compagnia procurandomi la stessa dolcezza che mi faceva
godere la tua presenza quando c'eri, e che, te lo garantisco, è la cosa più
bella che mi sia capitata nella vita. Perciò, dal momento che ho deciso di
dover far qualcosa, ma il momento è poco adatto ad applicarmi a un argomento
serio, mi è sembrato opportuno intessere per scherzo l'elogio della follia.



Richard Bach IL GABBIANO JONATHAN LIVINGSTON

Risvolto

Jonathan Livingston è un gabbiano che abbandona la massa dei comuni gabbiani
per i quali colare non è che un semplice e goffo mezzo per procurarsi il cibo
e impara a eseguire il volo come atto di perizia e intelligenza, fonte di
perfezione e di gioia. Diventa così un simbolo, la guida ideale di chi ha la
forza di ubbidire alla propria legge interiore quando sa di essere nel giusto,
nonostante i pregiudizi degli altri; di chi prova un piacere particolare nel
far bene le cose a cui si dedica: una specie di "guru" istintivo e alla mano
ma non per questo meno efficace nel suo insegnamento. E con Jonathan il
lettore, affascinato dall'insolito clima della narrazione, viene trascinato in
una entusiasmante avventura di volo, di aria pura, di libertà.

Incipit

Era di primo mattino, e il sole appena sorto luccicava, tremolando sulle
scaglie del mare appena increspato. A un miglio dalla costa un peschereccio
arrancava verso il largo. E fu data la voce allo Stormo. E in men che non si
dica tutto lo Stormo Buonappetito si adunò, si diedero a giostrare ed
accanirsi per beccare qualcosa da mangiare. Cominciava così una nuova dura
giornata. Ma lontano di là solo soletto, lontano dalla costa e dalla barca, un
gabbiano si stava allenando per suo conto: era il gabbiano Jonathan
Livingston. Si trovava a una trentina di metri d'altezza: distese le zampette
palmate, aderse il becco, si tese in uno sforzo doloroso per imprimere alle
ali una torsione tale da consentirgli di volare lento. E infatti rallentò
tanto che il vento divenne un fruscio lieve intorno a lui, tanto che il mare
ristava immoto sotto le sue ali. Strinse gli occhi, si concentrò intensamente,
trattenne il fiato, compì ancora uno sforzo per accrescere solo... d'un
paio... di centimetri... quella... penosa torsione e... D'un tratto gli si
arruffano le penne, entra in stallo e precipita giù. I gabbiani, lo sapete
anche voi, non vacillano, non stallano mai. Stallare, scomporsi in volo, per
loro è una vergogna, è un disonore.



Alessandro Baricco CASTELLI DI RABBIA

Risvolto


Un angolo d'Europa dell'Ottocento. Una piccola città immaginaria e verosimile.
I sogni del signor Rail e della signora Rail. La favola dei primi treni. Un
uomo che sente l'infinito. Un bambino che si porta addosso il suo destino. La
magia del Crystal Palace, immane costruzione di vetro. La singolare vita di
Hector Horeau, architetto geniale e perduto. Quello che assiste all'asta dei
suoi beni, quello che uccide per stanchezza, quelli che cantano una nota sola
per tutta la vita, quella che ha sposato un uomo che non esiste più, quello
che morì di meraviglia, quello che ogni giorno imparava una cosa e una sola.
Schegge di Storia e fiumi di storie. Tutto in un libro costruito con una
struttura e una scrittura spettacolari.

Incipit

"Allora, non c'è nessuno qui?... BRATH!... Ma che canchero, sono diventati
tutti sordi quaggiù... BRATH!" "Non strillare, ti fa male strillare Arold.".
"Dove diavolo ti eri cacciato... è un'ora che sto qui a...". "Il tuo calesse è
a pezzi, Arold, non dovresti andare in giro così...". "Lascia perdere il
calesse e prendi 'sta roba piuttosto...". "Cos'è?". "Non lo so cos'è, Brath...
che ne so io... è un pacco, un pacco per la signora Rail...". "Per la signora
Rail?". "E' arrivato ieri sera... Ha l'aria di venire da lontano...". "Un
pacco per la signora Rail...". "Senti, vuoi prendertelo, Brath? Devo tornare a
Quinnipak entro mezzogiorno...". "Okay, Arold.". "Per la signora Rail, mi
raccomando...". "Per la signora Rail.". "Va bè... non fare fesserie, Brath...
e fatti vedere ogni tanto in città, finirai di marcire a stare sempre
quaggiù...". "Hai un calesse che fa schifo, Arold...". "Ci vediamo, okay?...
Su, bello, via... Ci vediamo Brath!". "Non ci andrei tanto veloce su quel
calesse, EHI, AROLD, NON CI ANDREI... Non dovrebbe andarci tanto veloce su
quel calesse. Fa schifo. Un calesse che fa schifo...".

Frasi

Vedi come ogni volta, sempre, il passato resiste al futuro, conia incredibili
compromessi senza il minimo senso del ridicolo, si mortifica perdutamente pur
di continuare a possedere il presente, anche a tempo scaduto (...) (...) quel
che di bello c'è nella vita è sempre un segreto... per me è stato così... le
cose che si sanno sono le cose normali, o le cose brutte, ma poi ci sono dei
segreti, ed è lì che si va a nascondere la felicità... (...) Hanno sempre un
nome le cose che fanno paura (...) (...) il destino fa fuoco con la legna che
c'è... fa fuoco anche con una pagliuzza, se non c'è altro... (...)
@endnode

@node "Document_4" "VIAGGIO NELLA MAGIA DEL SIMBOLO"


                               @{i}Stefano Perale@{ui}

                      PERCORSI DELLA POESIA MODERNA:
                     @{b}VIAGGIO NELLA MAGIA DEL SIMBOLO@{ub}
                                (III Parte)



Un altro tema di rilievo nella poesia di Apollinaire è quello dell'amore.
Apollinaire non fu infatti solamente l'innovatore, lo sperimentalista accanito
di nuove forme poetiche; nella prima parte della sua carriera fu anche un
fantaisiste. Non è un caso se la più famosa e forse la più bella poesia di
Apollinaire sia la Chanson du Mal- Aimè ("La canzone del Male Amato"), dove un
sottile tono elegiaco, tutto rivolto ad un'antica memoria, sottolinea
l'esperienza dell'amore sfortunato. Durante il soggiorno in Germania, infatti,
Apollinaire letteralmente si invaghì di una giovane inglese, Annie Playden:

il sole in declino arrossava quei monti e il nostro amore sanguinava come
l'uva-spina poi seminando di stelle il pallido autunno di Germania la notte in
un pianto di luci moriva ai nostri piedi.

Ma, come si sa, nella vita i sentimenti più forti spesso sono quelli non
corrisposti, e così il giovane poeta francese, affrettandosi ingenuamente a
dire "nostro amore", anticipava la propria sconfitta. L'ombra della Playden
copre una buona parte di Alcool: il poeta ne ripercorre la femminilità, fonte
di tanto strazio, ma anche di poesia sinceramente ispirata ed efficace:

Addio falso amore confuso Con la donna che si allontana Con quella che ho
perduto L'anno scorso in Germania e che non rivedrò mai più

Mi ricordo di un altro anno Era l'alba di un giorno d'aprile Ho cantato la mia
diletta gioia L'amore ho cantato con voce virile Nel momento d'amore
dell'anno

Se aprile ricorda al poeta il momento dell'innamoramento, della gioia dei
sensi, l'autunno rappresenta al contrario la sua "stagione mentale", il
momento della scarna disillusione e della consapevolezza di amare senza essere
corrisposto. I bellissimi versi de I colchici esprimono questa amarezza, la
sensazione che l'immagine irraggiungibile dell'amata stia avvelenando il tempo
vitale del poeta:

Il prato è velenoso ma bello d'autunno le vacche pascolano il colchico color
di vena e di lillà vi fiorisce i tuoi occhi sono come quel fiore violacei come
il loro livido e come questo autunno e la mia vita per i tuoi occhi lentamente
si avvelena.

Dopo il ritorno a Parigi, nel 1902, Apollinaire continua a vivere assediato
dal ricordo di Annie. Nel settembre 1903, e poi nel maggio 1904 il poeta
addirittura azzarda un insperato viaggio a Londra nel tentativo di
ricongiungersi all'amata. La reazione della Playden fu oltremodo categorica,
se la giovane donna risolse di fuggire negli Stati Uniti, pur di sottrarsi
alla morsa di quel pericoloso "Kostro". E Apollinaire registra fedelmente il
tragico episodio in Annie:

Sulla costa del Texas Tra Mobile e Galveston c'è Un grande giardino tutto
pieno di rose Contiene anche una villa Che è una grande rosa

Spesso una donna passeggia Tutta sola nel giardino E quando passo sulla strada
di tigli fiorita Noi ci guardiamo

Tutta la sezione di Alcool che va sotto il titolo de la Canzone del Male Amato
sia la trascrizione lirica di una ricerca infruttuosa, del vano inseguimento
dell'amore attraverso i vapori del Reno, le nebbie di Londra. Ogni breve
illusione di poter sostare finalmente felici è demolita dalle improvvise
preghiere e suppliche del poeta, dai secchi rifiuti e minacce della ragazza
inglese:

Di questi iddii molti sono morti Su di loro piangono i salici Il grande Pan
d'amore Gesù Cristo Sono morti veramente e i gatti miagolano Io piango nel
cortile a Parigi

e ancora

Il suo sguardo era inumano La cicatrice sul collo nudo Uscì ubriaca da una
taverna Nel momento in cui riconobbi La falsità dell'amore stesso

Il poeta è combattuto tra l'amore impossibile, quello desiderato, assoluto e
irraggiungibile, e quello vissuto nell'esperienza concreta: in questa
contrapposizione sta la dualità della permanenza e della perdita, della
trasformazione e della fuga, che è quanto mai apollinairiana e romantica.
L'unica via di salvezza per l'uomo ferito dall'amore sta nel ridimensionare il
proprio dolore in memoria vissuta, e il ricordo, così distaccato dal presente,
diventa allora condivisibile con quello di ogni altro uomo, in ogni altro
luogo ed epoca storica: la Via Lattea, che secondo la mitologia greca è
disegnata sul cielo notturno dal latte della dea Era, diventa allora il comun
denominatore di ogni singola delusione d'amore, il fiume latteo e materno,
universale consolazione di tutti gli innamorati che contemplano un limpido
cielo d'estate:

Via Lattea o luminosa sorella Dei bianchi ruscelli di Canaan E dei candidi
corpi delle innamorate Morti nuotatori seguiremo con pena Il corso tuo per
altre nebulose

I temi dell'andare e del venire, il presente che deve per forza staccarsi dal
passato caratterizzano anche altri alti momenti della poesia di Alcool, come
ad esempio questi versi molto suggestivi dalla sezione Il Ponte Mirabeau:

Sotto il ponte Mirabeau scorre la Senna E i nostri amori Me lo devo ricordare
La gioia venive sempre dopo il dolore

L'amore se ne va come quest'acqua corrente L'amore se ne va Com'è lenta la
vita E come la Speranza è violenta

Passano i giorni e passano le settimane Nè il tempo passato Né gli amori
ritornano Sotto il ponte Mirabeau scorre la Senna.

Dal fiume latteo immaginario della nostra galassia, all'acqua corrente della
Senna su cui Apollinaire stempera i suoi spazi mentali nel ricordo di una
passione finita. Il poeta è qui qualcosa di pesante, la sua presenza fisica e
fissa è data proprio dal netto contrasto tra la corrente del fiume, che passa
costantemente sotto il ponte, e la presenza dell'uomo che rimane a osservare
impassibile. Con l'acqua tutto passa, e il tempo andato non ritorna più: il
poeta allora "demeure" (dimora). Se alla fine del Medioevo Petrarca scriveva
questi bellissimi versi:

La vita fugge e non s'arresta una ora, e la morte vien dietro a gran giornate,
e le cose presenti e le passate mi dànno guerra, e le future ancora;

allo stesso modo l'immagine della vita come uno scorrere inequivocabile verso
la morte è ben presente nella poesia di Apollinaire. Quest'immagine si
realizza nell'acqua, nel cui fluire abbiamo il dualismo simbolico
dell'elemento vitale, apportatore di fertilità e prosperità, ma anche quello
del flagello mortale, la devastazione che pone fine ad una situazione di
stabilità e impone all'uomo di ricominciare da zero. "L'acqua di vita" (Eau de
vie era il titolo originario di Alcool), che scorre come la Senna e come
l'amore, brucia le certezze giovanili del poeta, trasformando il pianto in
rimpianto, in uno spazio della coscienza dove Apollinaire riesce a fondere
passato presente e futuro come in un momento di nascita (o rinascita)
spirituale. Alcool rappresenta perciò la determinazione di Apollinaire di
sbarazzarsi del peso di una passione inutile e paralizzante, sforzandosi di
guardare al sentimento amoroso per come esso realmente si presenta, ricorre, e
si evolve nella vita umana:

E io cantavo questa romanza nel 1903 e non sapevo che il mio amore a
somiglianza della bella Fenice se una sera muore il mattino lo vede
rinascere.

Da questi versi, che il poeta aggiunse all'ultimo minuto ad epigrafe della
prima pubblicazione della Canzone del Male Amato, si capisce come Zone sia il
rapido e turbinoso tentativo di recuperare tutta una vita: Apollinaire
definisce il suo sforzo un'impresa orfica, e la sua arma è una poesia non
certo caratterizzata da un semplice istinto letterario, o da una tecnica
compositiva lineare. Egli stesso, nel suo saggio sui pittori cubisti, chiamò
orfica la pittura di Delaunay e Picasso: una pittura "pura" che esaltava il
concetto di "simultaneità", messa in atto da contrasti di tipo coloristico. Il
Simultaneismo in letteratura opera come scomposizione e ricomposizione
non-lineare di segmenti narrativi; in tal modo esso offre il Significato
"totale" del Segno linguistico, aggiungendo alla consueta grammaticità del
segno stesso aspetti eterogenei, non-linguistici, secondo il dettato
futurista. La bulimìa verbale di Apollinaire fu dunque frenesia di totalità
espressiva, anelito di conquista, in presenza o in assenza delle regole del
linguaggio formale, della "comunicazione vera" dell'Io, del soggetto
parlante.

Spaventato ti vedi disegnato nelle agate di Saint-Vit Eri triste da morire il
giorno che ti ci sei visto Assomigli a Lazzaro impazzito per la luce Le
lancette dell'orologio del quartiere ebreo vanno a ritroso E anche tu rinculi
nella tua vita lentamente Salendo al Hradchin e la sera ascoltando Cantare
nelle taverne cèche canzoni

Eccoti a Marsiglia in mezzo ai cocomeri

Eccoti a Coblenza all'Hotel del Gigante

Eccoti a Roma seduto sotto un nespolo giapponese

Eccoti ad Amsterdam con una ragazza che trovi bella

e che è brutta

Si deve sposare con uno studente di Leida Si affittano stanze in latino
Cubicola locanda Me ne ricordo ci sono stato tre giorni e altrettanti a
Gouda.

Simultaneità di esperienze diverse dunque: lo spazio geografico e il tempo
delle varie azioni vengono isolati, ritagliati e riordinati, come in un
collage; in esso, il poeta riesce a riconoscere facilmente le città e i luoghi
in cui ha vissuto, se è vero che in una lettera datata 1913 e indirizzata a
Henry Martineau confessava: "Non è la bizzarria che mi piace, è la vita, e
quando si sa vedere intorno a sé, si vedono le cose più curiose e
interessanti."

Sin qui ho cercato di sottolineare il ruolo principale che la rivoluzione
cubista giocò nella gestazione e nella scrittura della poesia di Alcool. Il
giovane Apollinaire si accostò dunque ai gruppi artistici parigini, frequentò
circoli letterari come quello della scrittrice Gertrude Stein, in breve fece
proprie le idee di rinnovamento artistico che il Cubismo proclamava come
antidoto alla visione impressionista, tutta "retina" e niente "cervello",
secondo una celebre definizione. Lo sforzo e l'intenzione comune di questa
generazione di artisti è il superamento dell"oggettività", il male del secolo
che già la fotografia prima e, in un secondo tempo, il cinema contribuiscono a
mettere in crisi, soffermandosi sull'idea di una rappresentazione astratta
della realtà e delle immagini, e sulla necessità di una formalizzazione sempre
più perfetta e matematica. Si passa quindi dalla lezione di Cézanne, il
pittore che per primo comprese l'importanza della scomposizione del soggetto
pittorico in spazi figurativi minimi, alla radicalizzazione cubista di Braque
e Picasso, secondo cui l'intuizione stessa della realtà è data dalla
rappresentazione della simultaneità delle sue forme geometriche essenziali. Mi
soffermo ora sui Calligrammes, altra importante opera apollinairiana. Essi
furono pubblicati nel 1918. Il sottotitolo recita "poèmes de la paix et de la
guerre." E la guerra infatti fu parte dell'esperienza del poeta, il quale
visse in trincea per lunghi mesi ed ebbe così modo di testimoniarne gli orrori
e le sofferenze, meglio di molti altri scrittori suoi coetanei. Un'intera
sezione dei Calligrammes, Case d'armons fu composta interamente al fronte, e
là pubblicata al ciclostile per venire in aiuto, con i ricavati della vendita,
ai compagni feriti o mutilati delle zone occupate dal nemico. La guerra è
dipinta dal poeta come infernale e martellante frastuono di armi pesanti, e
ciò che fino a pochi istanti prima era stato un fertile bosco di betulle ora è
uno spettrale monumento alla violenza tecnologica della guerra moderna:

Al limite dell' orizzonte impallidisce Una sola crepuscolare betulla Dove
fugge la misura angolare Dal cuore all'anima alla ragione

L'azzurro galoppo dei ricordi lontani Traversa i lillà degli occhi

E i cannoni dell'indolenza

I miei sogni sparano verso i cieli

La struttura di questi componimenti risulta particolarmente efficace: in essi
la poesia raggiunge il massimo della libertà espressiva, le frasi
letteralmente scoppiano dai versi, e giacciono sparse sulla pagina,
esattamente come le schegge d'artiglieria tutt'intorno alla trincea, dopo una
notte di battaglia:

Era un tempo felice Il tempo del furiere Si sta ben più stretti che negli
autobus E astri passavano che le granate scimmiottavano Quando sopraggiunse
nella notte la batteria a cavallo



                Hai conosciuto Guy al galoppo
                Quando faceva il militare
                Hai conosciuto Guy al galoppo
                Quando era artigliere
                        Alla guerra


E ancora il poeta insiste a voler sottolineare la disumana dilatazione del
tempo che l'esperienza bellica fa pesare ai fanti costretti nello spazio
angusto di una trincea:

Era un tempo felice La guerra continua I Serventi per mesi hanno limato gli
anelli Il conducente ascolta protetto dai boschi La canzone che ripete una
stella sconosciuta.

Ma ogni buon lettore di poesia non può non rimanere scioccato alla vista di
componimenimenti quali La Lettre-Océan, La cravatta e l'orologio, oppure Cuore
corona e specchio, dove il nome dello scrittore brilla all'interno di una
bizzarra cornice verbale che recita: In questo specchio io sono rinchiuso vivo
e vero come s'immaginano gli angeli, e non come sono i riflessi. Il disagio
nasce chiaramente dall'impossibilità di decifrare con chiarezza il messaggio
poetico, dato che caratteristica di questi brani è l'assenza di una struttura
formale che ci permetta una lettura istintiva, diretta. Il fatto è che il
significato dei Calligrammes va ricercato nel loro gioco grafico: essi sono
una poesia che, innanzitutto si vede e fa vedere il proprio contenuto,
piuttosto che comunicarlo per iscritto. Così ad esempio la pioggia battente
non solo è un tema naturalistico intorno a cui il poeta scrive, ma diventa la
visualizzazione grafica del concetto di pioggia, e i versi della poesia
scendono lungo la pagina proprio come una successione di gocce d'acqua. Questa
tecnica consente ad Apollinaire di legare il reale e l'immaginario, il
possibile e l'impossibile, il visibile e l'invisibile. Fingendo di essere
l'oggetto che dice d'essere, il calligramma ne conferma la presenza e
l'assenza insieme, lo trasforma in linguaggio, disordinandolo dall'ordine
della realtà costituita. E il poeta è colui che lega questi significati con la
parola, in uno sforzo atto a confondere passato e presente, vicino e lontano,
sensazione e sapere. La poesia allora, suprema arte della parola, rappresenta
un pertugio, una finestra attraverso la quale due mondi possono comunicare,
secondo un percorso interno- esterno. Talvolta è la realtà esterna ad
insinuarsi nell'animo del poeta, come nel caso di Les Fenêtres, dove
Apollinaire riporta parole dette al caffè dagli amici, materiali verbali
apparentemente senza senso né regola:

Tu scosterai la tenda Ed ecco che s'apre la finestra Ragni le mani allora
tessevano la luce Bellezza pallore viola inesplorabili Non riusciremo a
prendere riposo Cominceremo a mezzanotte Chi ha tempo ha libertà.


E' notevole il fatto che nello stesso periodo in cui Apollinaire tentava
questa strada "orfica", il suo amico e illustre pittore Robert Delaunay
realizzò una serie di quadri intitolati anch'essi Les Fenêtres. In essi,
affiora il tentativo di annullare ogni logica successione tra pensiero e
azione, le finestre si aprono simultaneamente e lasciano intravedere triangoli
di luce, cristallini reticoli di colore: aprire una finestra prima dell'altra
è un gesto puro, senza senso preventivo: il senso nasce dopo il gesto. Allo
stesso modo, Fenêtres di Apollinaire risulta un "ready-made" alla maniera di
Marcel Duchamp, un fluire di simultanei io parlanti che dicono cose e parole,
fette di vita, da interpretarsi e sciogliersi alla maniera di un
crittogramma:

Fulgido diamante Vancouver

Dove il treno bianco di neve e di fuochi notturni fugge
      dall'inverno Parigi Parigi


Dal rosso al verde tutto il giallo smuore Parigi Vancouver Hyères Maintenon
New York Antille La finestra si apre come un'arancia L'incantevole frutto
della luce.

Non rimane che la luce, il colore. Cioè precisamente il calligramma della luce
e del colore. Ed è sorprendente osservare quanto questa posizione sia vicina a
Mallarmè, quel Mallarmé che scelse l'azzurro come il colore dell'universo in
trasparenza, il mondo parallelo che la poesia sola lascia intravedere
attraverso una finestra.

Subito dopo la loro pubblicazione, i Calligrammes vennero annoverati dalla
critica come un'opera a carattere futurista, e si tendeva a vedere
nell'esplosione visiva del testo in frammenti, schegge foniche un chiaro
influsso dell'esperienza paroliberista del Futurismo marinettiano. In realtà
Apollinaire, nel suo saggio sull' "antitradizione futurista" prende le dovute
distanze da Marinetti. Essenzialmente urlate ed elette a slogan, le "parole in
libertà" dovevano trasformare la pagina scritta in movimento e vita, gesto e
azione. Marinetti, Carrà, Soffici, tutti insistevano sull'evidenza che un
libro non deve rimanere un oggetto autonomo da leggere in silenzio, da
contemplare nel suo aspetto puramente visivo, ma può risultare uno strumento
determinante per l'azione. La parola, per i futuristi, è pura oralità e lo
scrittore futurista è colui che sa coniare espressioni convincenti, allo scopo
di catturare l'interesse generale, di infiammare di sè il mondo che lo
ascolta. D'altro canto, il libro è solamente un mezzo accessorio che serve a
fissare la retorica di un discorso su di una pagina scritta, come accade nei
copioni teatrali o cinematografici. Apollinaire si discosta da questa visione:
egli considera infatti la scrittura come il primo atto concreto
dell'operazione poetica, e il calligramma è il tentativo di istituire un
rapporto tra parola scritta e arti grafiche e pittoriche. Il libro, per lui, è
testimonianza passata e vissuta di un'esperienza, è certamente più di un
semplice strumento di idee e progresso in quanto riassume in sè il concetto di
tradizione, quella stessa tradizione contro cui il Futurismo tanto si
accanisce. Evidentemente siamo qui lontanissimi dalle onomatopee con cui
Marinetti descriveva gli spari e le raffiche di mitragliatrici nella sua
famosa Battaglia di Sebastopoli.

Un calligramma come la Lettre-Océan rappresenta dunque l'assunzione
dell'avventura vitalistica del Futurismo da parte della tradizione che fa del
libro l'oggetto concreto e irrinunciabile dell'arte letteraria. In esso
confluiscono le diverse esperienze di scrittura poetica tentate nell'ambito
della "modernità" e nel rispetto di una strenua esigenza realistica, dal verso
libero al collage, dalla poesia di conversazione di Alcool, alla
frammentazione sintattica. Su quella grande superficie bianca cosparsa di
segni grafici e alfabetici apparentemente incongrui e insensati, evidente
offesa al "gusto" poetico (di quell'epoca s'intende), Apollinaire parla con la
sua voce orfica, e comunica al lettore che egli è sopravissuto al terremoto
scatenato dai futuristi. La lettera, in ultima analisi, resiste; la parola
riesce a comunicare un significato al lettore anche quando fluttua isolata
nell'immensità dell'oceano di una pagina bianca.

Il 1918, data della morte di Apollinaire, è indicato da molti critici
letterari come un passaggio importantissimo nell'evoluzione del nuovo concetto
di poesia moderna, dato che da quel momento ha inizio una nuova fase della
sperimentazione poetica: l'elaborazione surrealista. La verità riguardo questa
schematizzazione antologica va ricercata nel fatto che fu lo stesso
Apollinaire a coniare il termine Surréalisme, e a definirne il valore
programmatico nella ricerca, attraverso la sperimentazione, dell'essenza dello
spirito moderno, un'intento che coinvolge dunque tutte le diverse forme di
espressione artistiche, dalla pittura alla musica, dalla scultura alla parola
scritta. Il ruolo pilota è comunque ancora una volta appannaggio della poesia,
che diviene ora il preambolo sperimentale alla conquista effettiva di un modus
vivendi che riassuma in sè ogni aspetto dell'esistenza. Il poeta francese
lanciava dunque il suo slogan et que tout ait un nom nouveau ("che ogni cosa
abbia un nome nuovo"). Al Surrealismo si conclude, in un felice approdo,
questo viaggio nella magia del simbolo: altri tempi e, mi auguro, un nuovo
spazio su DADAm@g sarebbero necessari allo scopo di approfondire questa nuova
e, per molti versi, inesplorata frontiera della poesia dell'età moderna. Basti
solo osservare come siamo giunti alla quadratura del cerchio. Quanto cioè la
volontà di sperimentazione e definizione di una realtà nuova che
caratterizzano il Surrealismo si rifacciano direttamente all'imperativo che fu
proprio di poeti come Baudelaire, e che fu in seguito riaffermato dai
simbolisti: "Andare al fondo di ciò che non si conosce per trovarvi qualcosa
di nuovo."

Vorrei ora fornire alcune indicazioni bibliografiche per venire incontro a
quegli ascoltatori che si sentono particolarmente interessati ad approfondire
la conoscenza dei temi che ho trattato nel corso di questa trasmissione.
Innanzitutto, per quanto riguarda le singole poesie e i brani che vi ho
proposto suggerisco, almeno a coloro che conoscono la lingua francese, di
procurarsi una buona antologia come i volumi della Collection littéraire
Lagarde et Michard, ed. Bordas, Parigi. Non dovrebbe essere difficile trovarli
alla libreria cafoscarina vicino all'Università a Venezia. Per chi invece non
ha familiarità con il francese, una buona antologizzazione di poesie in
traduzione di singoli poeti francesi è stata fatta dalla ed. Mondadori: sono
dei volumi di colore rosso scuro, alcuni dei quali sono esposti nella galleria
di fronte al teatro Toniolo qui a Mestre.

Parlando invece di singoli aspetti tematici, vi suggerisco le scelte seguenti:
riguardo l'età del Simbolismo e il caso letterario dei cosiddetti poeti
maledetti segnalo due testi capitali: il primo ad opera di Gianni Nicoletti è
Poeti maledetti dell'ottocento francese, stampato a Torino a cura della casa
ed. UTET; il secondo è I poeti maledetti: Verlaine, Corbière, Rimbaud,
Mallarmé, Traduzione italiana di Clemente Fusero. Pubblicato a Milano dalla
casa ed. Dall'Oglio. Passando ad analizzare la svolta della poesia francese
agli ini zi del '900, un utile documento è il saggio dal titoloGli anni del
banchetto. Le origini dell'avanguardia in Francia (1885-1918), a cura di R.
Shattuck, edito in Italia da Il Mulino. Altro buon testo è quello curato dal
nostro A. Jannini, dal titolo Le avanguardie letterarie nell'idea critica di
Guillame Apollinaire, pubblicato a Roma dalla casa editrice Bulzoni.

In quanto ad Apollinaire, tutta la poesia di Alcool e dei Calligrammes si può
trovare nel volume Guillaume Apollinaire, curato da Sergio Zoppi ed edito da
Mondadori. Questo è un buon testo per iniziare ad addentrarsi nel complesso
universo di questo poeta francese. Vi cito un passaggio significativo
dall'introduzione, che ben riassume la poetica di Apollinaire, peraltro ben
presentata da Michel Décaudin: "Soppressione delle frontiere tra prosa e
poesia, fusione del mondo percepito e del mondo immaginario, slittamento della
fantasia e del sorriso all'evocazione di un superamento dell'umanità per mezzo
della poesia, sono queste le grandi strade dell'avventura apollinairiana.
L'amore, che a volte è una congiura del tempo nell'intensità dell'istante, ma
più spesso l'evidenza amara dell'impossibilità, non è assente."

Altre opere critiche di rilievo sono: Apollinaire, a cura di Eurialo De
Michelis, pubblicato a Milano ed edito dalla Nuova Accademia; Gli anni di
Apollinaire, a cura di A. Jannini, traduzione di Renzo Paris, editrice
Mazzotta, Milano. Questi testi racchiudono un buon numero di poesie di
Apollinaire in traduzione, corredate da un ampio materiale critico. In
conclusione, a coloro che volessero approfondire ulteriormente lo studio di
questo poeta francese consiglio vivamente il saggio critico di Mario Richter
dal titolo Apollinaire: il rinnovamento della scrittura poetica all'inizio del
novecento, edito da Il Mulino. Si tratta di un volume che intende analizzare
la poetica di Apollinaire e le sue innovazioni di tipo prettamente estetico
alla luce del poliedrico palcoscenico della poesia moderna. E' mia personale
convinzione che si tratti di un'opera capitale per la comprensione di
Apollinaire e della sua arte, comunque ritengo opportuno riportarvi un passo
significativo dell'introduzione: "A uno sguardo scrupoloso l'arco breve ma
intenso dell'attività poetica di Apollinaire - da Alcools a Calligrammes -
sembra più che mai fondarsi sul mito della scrittura orfica. Apollinaire svela
infatti le profondità incolori della coscienza e le terre inesplorate del
desiderio senza tuttavia mai rinunciare alle prerogative occidentali del genio
solitario: quelle stesse cui avevano tenuto fede i suoi grandi predecessori
Baudelaire e Rimbaud. Proprio in questa ottica orfica, in cui l'arte abitua a
non abituarsi ed è dimora dell'infinito o liturgia del prodigio, la scrittura
di Apollinaire rivela le sue migliori risorse etiche e stilistiche.
Avvalendosi di documenti autografi che mettono in luce la componente visiva
della poesia apollinairiana, Richter ricostruisce il cammino evolutivo di una
scrittura che, nel primo quindicennio del Novecento, sembra voler rinnegare se
stessa, reinventandosi senza posa: la disposizione ottica dei versi,
l'abolizione della punteggiatura, l'assunzione della realtà viva e presente
(le rotaie, i bagliori verdi di un tram) conducono ad abbandonare il
simbolismo e insieme a penetrare sempre più nella verità del reale."

Andare a fondo di ciò che non si conosce per trovarvi qualcosa di nuovo.

-----------------------------

La I parte dei percorsi si trova su DADA10 di APR/GIU 1997 all'indirizzo:
DADA10 (Aprile/Giugno)

La II parte percorsi si trova su DADAm@g1 di Dicembre 1997 all'indirizzo:
DADAm@g1 (dicembre 1997)
@endnode

@node "Document_5" "WWW.FABULA.IT"


                               @{i}Massimo Canetta@{ui}

                                @{b}WWW.FABULA.IT@{ub}
                            Voci dal cyberspazio



Questo è un risultato!

Le "voci", prelevate dai byte della rete, hanno trovato una collocazione nelle
pagine di un libro. E' un risultato perché da uno sforzo, come lo è quello
delle fanzine, presenti su Internet, nasce la soddisfazione di poter uscire
allo scoperto anche nel mondo dell'editoria "cartacea".

Fernandel, un editore di Ravenna, ha pubblicato questa antologia, dal titolo
più che significativo:WWW.FABULA.IT Vi dice nulla? Ma sì... FABULA!

Esattamente... proprio Fabula: il circolo culturale Fabula, ormai presente
sulla rete dal "lontano" 1994. E proprio in questi tre anni passati il circolo
ha raccolto un numero considerevole di testi ed alcuni di questi sono stati
selezionati per essere pubblicati da Fernandel.

Questa antologia vuole "offrire uno spettro quanto mai ampio di possibilità
espressive e narrative, per evidenziare come anche su Internet circoli la
stessa molteplicità e diversità di stimoli, fermenti, suggestioni e ossessioni
che animano e agitano la letteratura stampata".

Ecco perché abbiamo voluto segnalare questa antologia. Queste iniziative,
quando così ben progettate, vanno premiate in tutti i modi possibili e poi
FABULA ha dimostrato che si può fare molto per le "voci" che animano il
cyberspazio e, probabilmente, c'è ancora molta strada da percorrere, ma da
questi risultati si capisce che il sentiero è quello giusto.

Ormai sulla rete i siti "culturali" che "offrono spazio ad autori emergenti"
non si contano più e tornando con la memoria a quegli anni in cui di italiano
non c'era nulla... o quasi, ci si ricorda subito di DADA, di FABULA, di
FANTASTICA, di ABNORMALIA e di pochi altri che cominciavano ad affacciarsi
timidamente.

E quest'antologia è un premio, uno stimolo per tutti a continuare. E' il sogno
realizzato di tanti aspiranti scrittori; è la gioia di veder pubblicato su
carta un proprio scritto. E soprattutto è la scommessa che l'editore fa con sé
stesso... e con gli autori.

Questo è un risultato... l'avevo detto!

Il libro sarà in vendita presso le librerie a partire da gennaio 1998, al
prezzo di L. 14.000

Se volete visitare il sito ufficiale dell'antologia, l'indirizzo è il
seguente: Antologia Questo è l'elenco degli autori presenti sull'antologia:

   o Matteo Galiazzo (VITO)
   o Massimiliano Sossella (AUTO IPNOSI)
   o Roberto Ferrucci (ALT.BINARIES.PICTURES.EROTICA)
   o Silvio Castelletti (LE PAROLE DI UNO SCONOSCIUTO)
   o Alberto Forni (IL GIORNO CHE ABBIAMO FATTO A PEZZI LA BARBIE PIENA DI
     DEMONIO)
   o Chiara Beaupain (MERCOLEDI' )
   o Massimo Canetta (LA GATTA)
   o Marco Drago (PERDENTE NATO)
   o Raffaele Palumbo (FALSI-CAMMELLI)
   o Chiara Berlinzani Deharo (RICARDO CORAZÓN DE LÉON)
   o Patrizio Pacioni (SQUADRA SPECIALE)
   o Massimiliano Griner (BARELLIERI DELLA CROCE DI GESÙ CRISTO)
   o Roberto Moroni (L'ASSAFETIDA)

Alcuni di questi autori sono stati anche collaboratori di DADA e a loro va il
nostro grazie per quello che hanno saputo darci in passato e per quello che
vorranno ancora regalarci... in futuro. Ah... ma ci sono anch'io... adesso ho
capito tutto!!!

Beh... se proprio volete leggere il mio racconto "LA GATTA" potete, in primo
luogo ordinare il libro e poi, se proprio non trovate i fondi necessari,
potete trovare il racconto anche su DADA6, il numero mag-giu 1996: LA GATTA
@endnode

@node "Document_6" "LA PAUROSA MAGIA DELLA NORVEGIA."


                              @{i}Francesco Destri@{ui}

             @{b}THEODOR KITTELSEN: LA PAUROSA MAGIA DELLA NORVEGIA.

@{ub}

Su un vecchio libro di geografia leggevo un paragrafo sui paesaggi naturali,
scientifici e mentali, che illustrava le proiezioni della nostra mente verso
stati d'animo contrastanti (dolcezza, pace, irrequietezza) al contatto con la
natura; in poche parole l'autore voleva dire che spesso ci facciamo delle idee
su un mondo paesaggistico che quasi mai corrispondono alla realtà. Così se ci
immaginiamo gli Stati Uniti come la terra dei Canyon e delle metropoli,
verremmo a scoprire come tutte le nostre speranze svaniscono di fronte a una
realtà molto più terrena e "normale" di quella che ci saremmo aspettati. Tutto
questo discorso solo per introdurre il concetto di "paesaggio deludente" che i
geografi identificano nelle persone romantiche, fantasiose e poco legate alla
grettezza della vita quotidiana. Quanti di noi hanno sognato di vivere nella
magica Africa, nel desolato Tibet, nell'affascinante India, o nella tetra
Norvegia? Molti immagino. Proprio la Norvegia ha sempre rappresentato per la
natura selvaggia, con le sue foreste, le sue montagne, i fiordi, i ghiacciai,
il perfetto sfondo per romanzi fantasy (Tolkien, David Eddings, Terry Brooks)
e per avventure sempre sognate ma mai realizzate. Ma anche in questo caso si
può parlare di paesaggio deludente oppure le Terre del Nord sono veramente
l'ultimo baluardo della fantasia esotica e dell'immensa bellezza della natura?
Grazie alle opere di Theodor Kittelsen cercheremo di rispondere a questo
interrogativo.


Theodor Kittelsen (1857 - 1914)

Theodor Severin Kittelsen, nato nella città costiera di Kragero nel sud della
Norvegia nel 1857 e morto a Grimsrod nel 1914, rimane forse l'ultimo grande
pittore-disegnatore Norvegese dopo Edvard Munch, sicuramente quello più amato
e conosciuto dalla sua gente. Non stiamo parlando di un artista convenzionale,
ma di un'anima romantica e innovativa, votata alla fantasia e da essa
intrappolata; le sue opere ci hanno descritto il lato magico e onirico della
natura Norvegese, ci hanno fatto capire che la paura irrazionale che Edgar
Allan Poe descriveva nel suo "Maelstrom", non era frutto di una mente malata,
ma bensì l'effettivo trionfo della potenza della natura sull'uomo. Le onde, i
rumori ululanti e stregati del mare, le foreste gelide, i corvi, i sentieri
oscuri dei boschi, tutti elementi da sempre presenti in Lovercraft,
Maupassant, nello stesso Poe, rivivono nuovamente nelle opere di Kittelsen.
Accusato spesso di ricalcare schemi già usati da altri e di essere ripetitivo,
il pittore ci ha regalato disegni e acquarelli magici come la sua terra,
preferendo tematiche oscure, magiche, per niente aderenti alla realtà (sotto
questo punto di vista si avvicina al suo conterraneo Edvard Munch), ambientate
in quel medio-evo tanto disprezzato dagli illuministi ("un'era di morte e di
distruzione" come si diceva nel settecento) e tanto amato dai romantici. Ma
vediamo in che ambiente crebbe e come si sviluppò la sua tecnica
personalissima. Dopo un'infanzia felice il padre morì quando Theodor aveva
undici anni. Non sapendo dove andare e avendo pochi soldi, il ragazzo diventò
un apprendista presso un architetto a Christiania. Si trasferì a Monaco dove
potè studiare fino al '79. Questi pochi anni furono probabilmente i più felici
della sua vita, ma quando giunse la notizia che i fondi per la sua istruzione
erano finiti, Theodor fu costretto a diventare un illustratore di giornali e
quotidiani tedeschi. D'ora in poi la sua vita scorrerà fra povertà, debiti,
sofferenze e naturalmente grandi opere pittoriche.

Come ho detto prima Theodor provò sempre un'attrazione grandissima nei
confronti della natura, da lui descritta come la cosa più grande che Dio abbia
creato (Kittelsen non era un credente, ma piuttosto un deista), e perciò l'ha
descritta come avrebbe fatto un bambino che per la prima volta vede un lago di
notte, alberi che sembrano animati e così via; abbondano perciò nella sua
cultura pittorica riferimenti mitologici tanto cari ai norvegesi (i Carmi
dell'Edda su tutti), soluzioni visive vicine al romanticismo figurativo (le
opere di altri norvegesi come Harald Sholberg, A. C. Svartstad), e un
pessimismo di fondo contro una natura non solo bella e spettacolare, ma anche
"matrigna", da sempre ostacolo per le comunicazioni, lo sviluppo agricolo e
industriale, la vita comunitaria (in Norvegia solo il 10 % del territorio non
è occupato da catene montuose).

Prima di passare alle opere vediamo a grandi tratti lo stile personalissimo di
Kittelsen. Un grande uso della matita con un tratto aperto e molto libero, un
marcato e grottesco sfiguramento fisico delle creature fantastiche, molto
simili agli uomini, una preferenza per i particolari malsani e un disinteresse
per i grandi spazi panoramici, una luce volutamente scarna ed essenziale (il
sole non compare quasi mai), un costante accostamento umano agli elementi
vegetali, e infine quel contrasto netto tra il nero marcato dei soggetti e il
grigio sbiadito dello sfondo naturale, sono gli elementi presenti in tutti i
suoi lavori. Anche gli acquarelli, in minoranza rispetto ai quadretti in
matita, mantengono le caratteristiche sopra descritte, con la leggera
differenza per il colore, qui su tonalità calde (giallo scuro, verde sporco,
grigio-marrone) e per i soggetti, meno spaventosi e più naturalistici. Mancano
gli accenti violenti e squadrati che immagini così inquietanti
richiederebbero, e il tutto si esaurisce nel poetico contrasto fra la
delicatezza del tratto e la violenza scenica (dopotutto si sa che l'arte nasce
dall'incontro-scontro dei contrari). Esaminiamo ora le opere più importanti.


Le opere

Kittelsen è stato un artista abbastanza prolifico. Ha pubblicato diverse
collezioni di disegni, tra le quali "Dalla vita negli ambienti modesti"
(1889-90), "Da Lofoten" (1890-91) e l'autobiografia illustrata "Uomini e
mostri" (1911), oltre alla serie degli acquarelli chiamata "Jonfrustland". E'
curioso notare come il suo primo successo fu "Sciopero" (1879), un quadro
realista a sfondo sociale, ma fu con le illustrazioni di "Le favole per
ragazzi" (1887) di Asbjorsen e Moe che l'artista perfezionò e fece conoscere
il suo stile futuro. Tutti i suoi lavori si possono inquadrare in tre grandi
correnti: illustrazioni di creature fantastiche, disegni sulla peste, piombata
in Norvegia nel 1349, e scorci naturalistici. Nella prima corrente abbondano
riferimenti ai Troll, esseri malvagi come "spiriti neri della natura"; basta
un disegno come "Draugen" (1887) con gli occhi allucinati della creatura e il
suo gesto quasi minaccioso di aiuto per capire la potenza scenica di
Kittelsen. In "Nokken" (1887) uno spirito dell'acqua emerge appena, ma il suo
aspetto incute ugualmente terrore e meraviglia. Il bellissimo "Kornstaur"
(1900) stupisce per la semplicità figurativa, trasformando innocue pile di
fieno in creature deformi illuminate dalla luna appena accennata. "Sjotroll"
(1889) presenta invece un tratto rude e molto calcato; il mostro si erge in
tutto il suo orrore in mezzo a scogli e onde, spalancando le enormi fauci e
inarcando le mani in segno di disperazione. Per il ciclo sulla peste
ricordiamo almeno "Pesta i trappen" (1896), dove la morte nera assume le
sembianze di una vecchia "piccola, con la faccia piena di punti neri",
"Fattigman" (1894), "Svartadaue" (1904), accomunati da figure chiave come il
corvo e i vecchi morti fra atmosfere lugubri e desolate, ma soprattutto
"Pestakommer" (1894), magistrale esempio di atmosfera e indefinitezza, reso al
meglio da un tratto allungato, di ampio respiro, con la consueta presenza di
un volatile forse in fuga dalla peste o forse suo triste annunciatore. Per gli
scorci naturalistici abbiamo "Hakkespett" (1912), delizioso acquerello di
grande raffinatezza, e "Rasletasle" dalle tonalità grigie riscaldate dal
giallo acceso del sole. Ho tralsciato per motivi di spazio altre decine di
grandi disegni, anche perchè di scarsa reperibilità, ma secondo me bastano
quelli sopracitati per inquadrare al meglio il "fenomeno" Kittelsen,
ultimamente rivalutato da gruppi black-metal norvegesi (Burzum, Ulver) che
hanno scelto per le copertine dei loro album vari suoi disegni. Concludo con
l'interrogativo accennato all'inizio: Kittelsen ha fatto della sua amata
Norvegia un paesaggio deludente o ci ha trasmesso veramente le sensazioni
meravigliose che questo paese trasmette? A voi la risposta.
@endnode

@node "Document_7" "BELGARATH IL MAGO"


                                @{i}Bilbo Baggins@{ui}

                            David e Leigh Eddings
                              @{b}BELGARATH IL MAGO@{ub}



Questo mese, su Dadamag, voglio passare alla Fantasy, ed ho scelto per voi
l'ultima fatica di un grande di questo genere, David Eddings, questa volta
però coadiuvato dal figlio Leigh.

Questo libro, come ormai di consuetudine a molti altri cicli di avventure (
Shannara, Fondazione... ) è un "Preludio" ad un ciclo (anzi, due!) già
concluso.

Sto parlando infatti della saga della Profezia (o dei Belgariad) e della saga
dei Mallorean, l'ultima il prosieguo della prima, per un totale di ben 10
libri.

Questo undicesimo libro, dicevamo, narra la storia del mondo dalla nascita di
"Garath" fino a poco prima gli inizi del primo libro della saga dei Belgariad,
sopra citata, per un periodo di più di 5000 anni.

Vedremo quindi la nascita di Garath, poco dopo la creazione del mondo da parte
degli dei, quando questi ancora camminavano sulla terra ed il mondo non era
ancora stato spaccato a metà dalla furia di Torak.

Il racconto prosegue narrando di come Garath, orfanello a 12 anni si trova ad
incontrare "per caso" un vecchietto che lo guida verso la dimora di Aldur, uno
degli dei "buoni" e come diventerà suo discepolo aggiungendo così il prefisso
"Bel".

Belgarath fu educato e formato personalmente dal dio Aldur. Successivamente
ricevette il compito di diffondere le proprie conoscenze ai discepoli del dio.
E in come tutte le storie che si rispettano ci sarà anche il giuda di turno,
il famoso Zedar, poi BelZedar e quindi ritornato al nome originale quando
venne a tradire il suo maestro per diventare discepolo di Torak, il dio
cattivo.

Assisteremo al furto del Globo da parte di Torak, fino ad allora custodito da
Aldur e come i suoi discepoli e tutti gli altri dei fecero di tutto per
costringere Torak a restituirlo al legittimo proprietario e come Torak, per la
rabbia usò il globo per spaccare in due il mondo.

Il libro continua nei preparativi (un paio di migliaia di anni) per recuperare
il famoso globo da parte di Belgarath e Cherek (un potente re dell'epoca) con
i propri figli e come da ciò è nata la divisione degli stati fino al momento
della saga conosciuti. Infatti al ritorno da quell'avventura Begarath fece
dividere il regno di Cherek in 3 parti, affidando ad uno dei 3 figli, Riva, la
custodia del Globo.

Ma il destino gioca brutti scherzi e un discepolo di Torak fece in modo da far
assassinare tutta la stirpe di Riva. Belgarath, però, riuscì a salvare il
figlio dell'allora sovrano ed a nascondere ed allevare la stirpe dei Riva fino
l'arrivo dello "Sterminatore del dio", come citato nelle due profezie. In
pratica l'avvento di Garion è l'inizio del primo libro della Saga.

Il compito di allevare la stirpe di Riva venne solennemente assunto dalla
figlia di Belgarath, Polgara, nata nel frattempo dall'unione tra lui e
Poledra, una meravigliosa lupa, conosciuta durante uno dei viaggi di
Belgarath, trasformatosi nei panni di un vecchio lupo grigio"

Vi risparmio la descrizione di tutte le guerre e di tutti i sovrani, umani e
no, succedutisi in 5000 anni di storia, ma sicuramente apprezzerete questo
libro solo dopo aver letto la saga completa (dieci libri), o vi perderete
alcuni sottili riferimenti a fatti successivamente accaduti.

Negli Stati Uniti è già' uscito il seguito di questo libro, Polgara la Maga,
dove la stessa storia viene rivista e completata anche dal punto di vista
della figlia Polgara, e chissà che non scopriremo che fine avrà fatto la madre
Poledra data per morta di parto, ma in realtà riapparsa verso la fine della
Saga dei Mallorean.

Per chi fosse interessato ad informazioni a questo nuovo libro può visitare il
seguente sito : David Eddings Home Page.
@endnode

@node "Document_8" "IL COMPAGNO"


                             @{i}Daniela M. Kuschnig@{ui}

                                 @{b}IL COMPAGNO@{ub}



Silenzio e notte, notte e silenzio: li amava. Camminava con passo veloce, ma
senza correre, lungo il sentiero centrale del parco, proprio di lato al fiume
che scorreva poco più in basso. A intervalli regolari il buio era interrotto
dagli occhi bianchi dei fanali, una leggera foschia aleggiava intorno alle
panchine di legno. Sentiva nell' aria l' odore dei tronchi, passando sull'
erba umida: era autunno e a quell' ora di notte faceva freddo, ma anche il
freddo gli piaceva.

Il suo compagno era qualche passo dietro di lui, con un giaccone giallo e un
berretto con la visiera in testa. Era un buon compagno, l' accompagnava sempre
nei suoi giri. L' ombra si materializzò all' improvviso: all' improvviso ci fu
un uomo di fronte a loro, sul sentiero. Si bloccò: lo aspettava, ne aveva
avvertito l' odore prima che la presenza, l' odore rancido dei disperati, che
sanno di non aver scampo. E infatti non ne aveva e lui era lì per togliergli
anche l' ultima illusione. Era lì per lui. Il compagno si fermò, con quel suo
fare pigro e un po' indolente, ma era teso. Lui alzò la testa, era grande e
forte e balzò in avanti.

Avvertì il calore della carne, mentre urtava di forza l' uomo, mirando ad
afferrarlo alla gola, sentì l' odore della paura e sentì il grido di paura,
era a terra e gridava........Poteva finirlo in un attimo, ma il compagno lo
chiamò. Riluttante lasciò l' uomo.

" C' é mancato poco, vero? " disse il compagno. Era d' accordo. Comunque aveva
fatto il suo lavoro. Sarebbe passato del tempo, molto tempo prima che l' uomo
avesse trovato il coraggio di avventurarsi nel parco la notte a spaventar
coppiette infreddolite, a seminar siringhe negli angoli più bui, a far
commercio di schifezze o qualunque altra cosa facesse. Era soddisfatto, aveva
fatto il suo lavoro. Potevano finire il giro e poi andare a casa, a dormire
fino all' indomani.

***

   La mattina seguente andò nel bosco con il compagno, avevano tutti e due una
gran voglia di muoversi e di stare lontani dalla confusione. Così presero
qualche scatoletta da mangiare, qualche lattina e una borraccia d' acqua,
salirono in auto e raggiunsero lo spartiacque. Parcheggiarono e incominciarono
a salire su per la cresta: c' erano cespugli di semprevedi ai lati del
sentiero ed erba alta tutt' intorno: camminavano su uno strato di foglie
sfrigolanti, dorate nella luce del sole. Era una gran bella giornata per fare
una gita. E si mise a correre e il compagno dietro a lui. Non c' erano
pericoli lì. Si tuffò nel sottobosco e un fagiano si levò in volo: avrebbe
voluto afferrarlo, meraviglioso frammento di vita, ma quello sfrecciò in alto,
sparendo nel cielo. Rimase fermo, ansante, a guardarlo.

Uscì dal sottobosco, al richiamo del compagno, che gli sorrise: " C' é mancato
poco, vero? " Annuì. Per poco lo prendevo, ma era stato meglio così: aveva
ancora negli occhi il volo aereo del fagiano. Mangiarono e s' incamminarono
sulla via del ritorno. Adesso non correva più, era un po' stanco, ma tanto
tanto soddisfatto. Andar per i monti, con il compagno, anche quello era il suo
lavoro.

      A casa la donna stava semisdraiata in poltrona: le si avvicinò in
silenzio, non voleva disturbarla. Odorava di stanchezza. La sfiorò solo
leggermente e per un attimo stette immobile attendendo una parola, un gesto:
niente. Un poco deluso si allontanò: era così, non poteva far niente, solo
guardarla e, a volte, sfiorarla. E  amarla. Era il suo lavoro. La donna si
mosse, allungò un braccio magro e gli accarezzò il dorso, mentre lui si
allontanava. Era un buon segno. Fra poco si sarebbe alzata e gli avrebbe
parlato, gli avrebbe chiesto: " Com' é andata la gita?" e gli avrebbe
raccontato quello che lei aveva fatto e, per una volta, non avrebbe litigato
con il compagno. Li avrebbe ascoltati chiaccherare tranquilli: gli piaceva
starli a sentire.

***

Si agitò nel sonno ed emise un brontolio leggero, a metà fra un sospiro e un
gorgoglio. Il ragazzo si svegliò e accese la luce sul comodino, guardò il suo
cane che dormiva nella cuccia ai piedi del letto: " Sta sognando. " si disse "
Chissà che cosa sogna ". Spense la luce e si riaddormentò.

Il suo cane sognava prati e corse dietro fagiani e cinghiali e carezze dolci
come il latte di una madre. Nel buio della stanza il cane aveva ora gli occhi
socchiusi. " Dorme, si disse, chissà perché ha acceso la luce". Si aggiustò
nella cuccia e tese le orecchie: non un rumore, solo il respiro regolare del
compagno. Si rilassò. Ma stava in guardia: era il suo lavoro. Abbassò le
palpebre finchè gli occhi si ridussero a due fessure lucenti, due schegge di
luce immobili, sospese a mezz' aria nel buio della stanza. Sbadigliò e
sorrise.
@endnode

@node "Document_9" "JAMAL"


                                @{i}Pietro Cimino@{ui}

                                    @{b}JAMAL@{ub}



Entra! Vieni, vieni pure, non aver paura... La porta!... Come? Cosa come? La
porta! Mi hai sentito bene? LA PORTA! Devi chiudere la porta... L'hai lasciata
aperta. Ecco. Bravo. Devi comportarti da persona civile. Non ti sedere! Chi ti
ha detto di sederti. Io ti ho detto di sederti? No! No! Io non ti ho detto di
sederti... e allora tu non ti sedere. se non ti dico di sederti, allora tu non
ti devi sedere, è chiaro? E' chiaro?! E' chiaro. Bene. Sono contento. Ora ti
puoi sedere... allora?... Mi capisci quando ti parlo? Ho detto che ti puoi
sedere... Dio! Mi faranno morire. Lì... va bene... sì, dove ti eri seduto
prima... lo so, lo so che prima ti ho fatto alzare, l'avessi mai fatto. Prima
ti ho fatto alzare e ora ti faccio sedere. Prima ti ho detto di alzarti e ora
ti dico di sederti, e tu devi ubbidire. Devi fare quello che ti dico, devi
farlo e basta, senza porti domande, le faccio io le domande... stai comodo?
Dimmi, stai comodo ora? Sì... sono contento... nome e cognome... Cosa? C o m e
t i c h i a m i? Mi devi dire come ti chiami. Jamal? Ho capito bene? Ti chiami
Jamal... Non toccare! Non devi toccare niente, devi tenerle ferme quelle
mani... Ferme... le mani ferme... Jiamal, va bene... e poi?... Jamal, sì, mi
chiamo Jamal... Jamal, si, mi chiamo Jamal. Non mi fare incazzare. Stai bene
attento a non farmi incazzare, Jamal. Il cognome? Devi dirmi qual è il tuo
cognome!... Solo Jamal? Come sarebbe a dire solo Jamal? Io dico che hai voglia
di prendermi per il culo... Jamal, solo Jamal e non hai documenti. La conosco
a memoria questa storiella. Ridi, ridi, solo Jamal, vedrai che non riderai più
appena ci conosceremo un po' meglio... Jamal? Ti dobbiamo trattenere. Capisci,
Jamal? Non possiamo rilasciarti senza un nome e senza documenti... mi capisci
o no?... Jamal!?

Io non ho fatto niente di male. Anche questa mi tocca sentire. Mi hanno
detto... mi hanno detto... bla bla, bla bla. Va bene. Va bene! Ti credo, non
hai fatto niente. Vuoi solo lavorare: Sei venuto solo... Sta' zitto! Devi
stare zitto! Sto parlando io!... Devi stare a sentire... mi devi stare ad
ascoltare quando parlo... non devi fiatare... non devi fiatare. Capito?...
Zitto!

Ricominciamo da capo. Stai bene a sentire. Non voglio passarci la notte
assieme a te... Prima domanda: da dove vieni? Seconda domanda: chi ti ha
portato fin qui? Terza domanda: dove abiti? Quarta domanda: Come fai a
procurarti di che vivere? Quinta domanda: che cosa ci facevi in quel bel
posticino? Sesta domanda, la più importante: chi è quel simpatico ragazzo che
stava assieme a te e perché appena ci ha visti si è improvvisamente ricordato
d'avere tanto da fare?

Cominciamo dalla prima. Una per volta. Risponderai ad una domanda per volta,
ma cerca di farlo in fretta e di non raccontarmi delle stronzate. Tu aiuti me
e io aiuto te. Sono stato chiaro?... Sono stato chiaro, Jamal? Vuoi un panino?
Ti faccio portare qualcosa da mangiare prima di iniziare?... Allora un
caffè... vuoi un caffè, Jamal?... Va bene, niente caffè, ma devi stare calmo,
devi stare calmo, Jamal. Nessuno vuole farti del male. Ma... cosa? Ti metti a
piangere ora? Perché non vuoi dirmi di che cosa hai paura? Hai paura di me?
Hai paura di me, Jamal?...

Loro ti uccideranno? Cosa cazzo stai dicendo? Chi sono questi loro? Perché ti
dovrebbero ammazzare?... Il bambino? Chi è questo bambino? Ammazzeranno te o
ammazzeranno il bambino? E poi da dove spunta, da dove salta fuori questo
bambino?...

Cerchiamo di ricapitolare. Con calma. Una cosa per volta. Cerchiamo di capire.
Dimmi se è giusto quello che dico. Dimmi se ho capito bene... Tu devi dare dei
soldi a questi signori, devi pagarli perché ti hanno aiutato a venire fin qui,
ma siccome non hai modo di procurarti il denaro ti costringono a lavorare per
loro e per essere sicuri che farai quanto desiderano hanno preso il tuo
bambino, come dire... in garanzia. Ho capito bene? E' questo che vuoi dire? E'
questo, Jamal? ... Ho capito bene, è questo che vuoi dire, ma non sai chi
sono. Non sai un bel niente ed io, come un cretino, sto qui ad ascoltarti... a
preoccuparmi... a preoccuparmi per il tuo bambino che magari non esiste
nemmeno... Potresti averla completamente inventata questa bella storiella...
per impietosirmi... vuoi impietosirmi?... Per fregarmi... Vuoi fregarmi,
Jamal? Vuoi fregarmi? E' questo che cerchi di fare?... Volete fregarmi... tu e
i tuoi amici pezzi di merda... Non ci riuscirai! Non ci riuscirete! Non sei il
primo, cosa credi!? Non sei il primo a provarci, sono anni che faccio questo
schifo di lavoro, sono anni che faccio questo schifo di lavoro e non c'è
riuscito mai... Non piangere! Non c'è niente da piangere, razza di cretino!...
Prima fanno le stronzate e poi si mettono a frignare come dei marmocchi... Non
piangere, ho detto! Mi dai sui nervi!... Le mani... Dio!... Non ne posso più.
MI CAPISCI QUANDO PARLO!? LO CAPISCI CHE DA UN MOMENTO ALL'ALTRO POTREI ESSERE
IO AD AMMAZZARTI SE NON TI DECIDI A TOGLIERE QUELLO SCHIFO DI MANI DAL MIO
TAVOLO!... LO CAPISCI O NO!?

...

Che cosa devo fare io? Mi dici che cosa devo fare? Ti becchiamo in un posto di
merda, in un posto pieno di gentaglia capace di sgozzarti solo perché non è
soddisfatta di come sorridi. Probabilmente ti salviamo la vita e tu, in
cambio, vieni a raccontarci un casino di frottole... Ti rendi conto che apri
la bocca solo per piagnucolare o per dire stronzate? Ancora non mi hai detto
neanche come cazzo ti chiami... e non piangere! La devi smettere! Mi stai
facendo incazzare! Mi stai veramente facendo incazzare, Jamal!

Jamal, dice, solo Jamal... e io devo stare a sentire le sue stronzate. Adesso
mi racconti tutto! TUTTO! Per filo e per segno, tutto dall'inizio. Voglio i
nomi. Voglio sapere dove andare a cercarli questi farabutti! E TOGLI QUELLE
MANI DALLA MIA SCRIVANIA! TE LE DEVI FICCARE NEL CULO QUELLE STRONZE DI
MANI!...

Non ti ho fatto niente... è colpa tua... mi prendi per i fondelli... mi fai
uscire fuori dai gangheri.

Raccontami tutto per bene e noi troveremo il modo... cercheremo un modo per
darti una mano. Su, da bravo, chi è il tipo assieme al quale ti abbiamo
trovato?... Quello che è scappato. Dove abita? Come si chiama? Avevate un
appuntamento? Di che cosa stavate parlando? Cosa dovevate fare?... Ti ha
portato fin qua... Come ti ha portato fin qua?... Cosa?... Come? Con che
mezzo? Ti ha portato sulle spalle?... Con la nave, ho capito, ti ha portato
con la nave. E perché vi siete incontrati? Perché eravate assieme? Devi
lavorare per lui, d'accordo, diamola per buona. Ma che lavoro ti ha detto che
dovresti fare per lui?... Non lo sai?! Come sarebbe non lo sai? Ti avrà pur
detto qualcosa, un'indicazione , quantomeno un accenno. Ti avrà detto qualcosa
sul tipo di lavoro che devi fare e assieme a chi... Non lo sai... non ti ha
detto. Come fare per incontrarlo però devi saperlo. Saprai quali posti
frequenta. Avrete degli amici in comune... Insomma... se hai bisogno di lui,
oppure lui ha bisogno di te, come cazzo fate a trovarvi?... Non lo sai... non
sai neanche questo... stai attento... stai molto attento, Jamal. Sono già due
ore, sono più di due ore che stiamo qui a raccontarci barzellette. Io sono
stanco. Io sono molto stanco... Io sono stanco di stare qui dentro. Io sono
stanco di vederti. Io sono stanco di ascoltarti. Sono stanco di tutto... di
tutto, Jamal...

Anche tu... lo so che sei stanco anche tu... magari vorresti dormire...
vorresti riposarti un poco... ma avresti dovuto dirmelo, hai sbagliato a non
dirlo prima... avresti dovuto protestare, far valere le tue ragioni. Capisci
cosa voglio dire? Mi capisci, Jamal?

( ... )

Alzati in piedi... sì, bravo... sì, su uno soltanto, su uno soltanto, su un
piede solo. Bravo. Stai comodo, vero? Molto comodo, lo so. E' una delle mie
posizioni preferite. Io ci sto quasi sempre... tutte le volte, tutte le volte
che posso sto su un piede solo... Non ti appoggiare... non ti devi appoggiare,
se ti appoggi non serve a niente, è un esercizio inutile se ti appoggi... NON
TI APPOGGIARE, HO DETTO! Te le taglio quelle mani! Giuro che te le taglio
prima della fine!...

Bene, ora che stai comodo possiamo ricominciare. Resterai in questa posizione
finché non avremo finito e se provi a muoverti ti faccio legare. Devi dirmi
tutto e devi dirmelo anche in fretta; è nel tuo interesse come vedi. Appena
avrai finito potrai dormire... e potrò farlo anch'io.

Parlami di questo bambino, avanti, facciamo una cosa veloce. Chi è? Chi cavolo
è questo bambino?... Non dici niente, non vuoi dire più niente, non vuoi
parlare. Cosa significa non vuoi più parlare? Ti sembra di aver parlato
finora? Sei impazzito? Sì, devi essere completamente impazzito. Non urlare!
Non urlare qui dentro! Qui dentro posso urlare solo io!... Solo io... qui
dentro.

" Non parlo più... Non dico più niente... Io ho paura... " Tu marcirai in
galera, povero deficiente... oppure ti rispediranno nel tuo schifoso paese e
là marcirai in galera ugualmente. Ecco che cosa ti faranno signor non dico più
niente. Credi di essere il primo della classe. Credi di essere il più furbo di
tutti. Credi di averci condotti al capolinea, che più in là di così non
possiamo andare. Non immagini neanche di quanto hai sbagliato i tuoi conti.
Forse non ci crederai, ma la giostra ha iniziato appena adesso, appena adesso
ha cominciato a girare...

Lui vuole andar via. Vuole ritrovare il suo bambino, lui... Che fai? Rimettiti
seduto... Ti ho detto di lasciar perdere. Calmati. Apri gli occhi. Stavo
scherzando. Mettiti seduto. Non ti preoccupare. Mettiti seduto, mettiti
seduto, Jamal.

( ... )

Ti sei fatto male? Rispondimi. Ti sei fatto male?... Jamal? Oh, merda! JAMAL?!
( ... )

CHE COSA E' SUCCESSO? CHE COSA E' SUCCESSO?... NON LO SO CHE COSA E' SUCCESSO.
CHIAMA QUALCUNO PERCHÉ VENGA A RIPULIRE. FATELO PORTARE VIA, FATE RIPULIRE. E'
UNO SCHIFO QUI DENTRO, E' UN CAZZO DI SCHIFO... HA SBATTUTO LA TESTA: E'
CADUTO E HA SBATTUTO LA TESTA... NON LO SO COME SI CHIAMA... SI CHIAMA
JAMAL... SI AMMAZZANO OGNI GIORNO, SI AMMAZZANO OGNI GIORNO FRA DI LORO, NON
PASSA GIORNO CHE NON NE CREPI QUALCUNO... NO, NON CI SONO, NON CI SONO PER
NESSUNO, NEANCHE PER MIA MOGLIE... PER NESSUNO!

( ... )

- Come si chiamava? - Non so. - Non sa? - Non so. - Non sa come si chiamava? -
Solo il nome. - Solo il nome? - Jamal. - E il cognome non lo sa? - Il
cognome?... no. - Inventi? - Invento? - Inventi un cognome, gliene dia uno,
uno qualsiasi. E la smetta di tremare. Non è stata colpa sua... o sbaglio? -
E' caduto. E' caduto e ha sbattuto la testa. - Testimoni? - Non c'era nessuno.
- Li trovi: - Eravamo nel mio ufficio, c'ero solo io e... - Era nell'ingresso,
stava aspettando di essere ricevuto. - Cosa? - Era nell'ingresso. E' svenuto.
Cadendo ha battuto il capo contro il termosifone. C'erano molti testimoni. Ha
capito? - Ho capito. - Cosa ha detto, a parte il suo nome, le avrà raccontato
qualcosa. - Parlava di un bambino, del suo bambino, é stato rapito. -
Dimentichi. - Dimentico? - Dimentichi. Se troviamo il bambino ritroviamo
Jamal. - Ritroviamo Jamal? - Ritroviamo Jamal... le domande, i sospetti...
tutti sanno dei suoi giochini. Ci sono stati dei precedenti. Non se ne ricorda
più? - Potrebbe essere in pericolo. - Lei è in pericolo. Non si costringe la
gente a stare su una gamba sola, non si costringe la gente a condividere una
stanza con un serpente, non si costringe... - Ma è innocuo. - Loro lo sanno? -
Lei era d'accordo. - Ha telefonato a sua moglie? - Non ho avuto il coraggio. -
Non ha telefonato a sua moglie! Ma lo sa che ore sono! Si ricordi che ha un
figlio. - Non potremmo tentare qualcosa?... per il bambino. - Quale bambino?
Il termosifone, si è già dimenticato del termosifone? Non ha potuto parlare,
non ne ha avuto il tempo. Telefoni a sua moglie, pensi al suo di bambino... Io
ho finito, può andare... Può andare!
@endnode

@node "Document_10" "NERO D'IPERBOLE"


                               @{i}Marco Patrioli@{ui}

                               @{b}NERO D'IPERBOLE

@{ub}

Adesso posso veramente esserne sicuro, ci ho riflettuto a lungo. E' nei libri
che si trova l'ipertesto del nostro rapporto.

O forse si tratta di intratesto, e quelli che penso di riconoscere come dati
certi sono solo passaggi analogici. Rimane che sono loro, i libri, a segnare
la mia storia con lei, e che è sempre intorno a loro che ci muoviamo entrambi.
Perché le dimensioni non sono tre, e nemmeno quattro: le dimensioni che io
posso distinguere sono cinque.

altezza larghezza profondità tempo finzione.

Mi ci muovo bene qui dentro e quasi non riesco a capire come se ne possa fare
a meno quando uno è innamorato. Ti sento - Ethienne, attraverso la fragranza
delle pagine, quando ci affondo il naso e cerco il sapore della carta, e
allora rivedo anche il fragile senso di noi stessi affidato a quei margini
bianchi e sempre troppo stretti per una dichiarazione d'esistenza. Ci ritrovo
la tua matita incerta e le mie sottolineature sbilenche, l'esasperata
verbosità dei tuoi concetti e le mie pretese da esegeta, parole che si aprono
su altre parole e parole che si esauriscono in se stesse. Frasi appese a un
capoverso e immagini allo sbando, richiami ad un vissuto ed improbabili
assoluti.

Sento che ci sei quando apro un libro. E adesso che invece loro sono lì,
accatastati e chiusi, rimango chiuso anch'io. E vivo.

Potrei dire che erano il nostro testamento, i libri, ma preferisco parlare di
un diario, un Grande Quaderno su cui entrambi scrivevamo, senza sapere però
chi dei due era veramente a scrivere, né chi sarebbe stato a raccogliere il
messaggio. Quale, poi, non potevamo capirlo.

A noi così comune ed allo stesso tempo intimo, il libro ci ha salvati - almeno
inizialmente. Senza, saremmo stati soggiogati dall'impersonalità del rapporto:
ti considero non per quello che sei, ma per quello che sei in quanto mio
compagno. Noi sui libri non eravamo mai compagni, al massimo colleghi, più
spesso avversari.

Tra una discussione e l'altra ci amavamo con la disperazione di chi ha un
permesso a termine e deve tornare nel suo mondo. Tornandoci poi ci sentivamo a
casa e contavamo i passi della scena come Beaumarchais nel Barbiere di
Siviglia: ripassavamo furiosamente ogni nota a margine, ogni commento,
cautelandoci in questo modo per le future esperienze di distacco. Così, quando
una necessità ce lo imponeva, potevamo muoverci a memoria nel buio di
quell'assenza, citando ed autocitandoci, ancorati verso l'alto da una gomena
di casuali appunti.

Ogni riflessione a margine è una cicatrizzazione del pensiero.

A margine e cicatrizzazione sono le definizioni più esatte a cui io possa
pensare. A margine della vita, proprio. Dentro, ma non nel vortice. Da dove
puoi empatizzare con l'umanità e osservarla da vicino ma senza farti
trascinare nel cuore della turbolenza.

E cicatrici del pensiero perché sono loro a rimarginare una ferita aperta.
Certo dopo non puoi evitare di portarne i segni addosso, ed è per questo che
si dice che sei perduto, perché ti segnano, sarai marchiato per sempre dalle
tue ossessioni. E sempre per questo alcuni rimpiangono una generica condizione
di barbaricità dell'uomo: i barbari non avevano ferite.

Però io così mi sento bene, quasi mi sembra di non soffrire più - neanche
riesco a immaginare come sarebbe senza di lei e senza le nostre fughe alate in
punta di matita. Forse se ci penso bene però ho paura, ho paura di rimanere
schiacciato, mi sento troppo in alto e leggero e se improvvisamente scopro che
oltre la stratosfera c'è un abbassamento di pressione che ti riporta sotto i
mille metri...

Un corpo di piombo in caduta libera da un'iperbole in frantumi che sorte può
avere? Chi sa che effetto, cosa pensi, se poi rimani veramente sfigurato
dentro.

Sì, certo, è cominciato con una lettera.

Lei però ha subito raccolto il mio invito, era felice.

La scrittura ci ha nutriti.

Ha risolto gli imbarazzi.

Era uno scambio fitto, tagliente.

Esplicito, è vero, lo giuro.

Proprio come attori consumati ci siamo costruiti un palcoscenico a misura dei
nostri incontri.

Eravamo capaci di spaziare tra i più diversi registri:

sdraiati sull'erba di qualche parco leggevamo ad alta voce in chiave
realistica con cadute patetiche

il vuoto rarefatto del telefono ci suggeriva declamazioni con impennate
stranianti

la notte, appartatati in qualche anfratto periferico, leggere era un rito
propiziatorio da adempiere in una sorta di trance.

Le vibrazioni della sessualità interferivano coi timbri vocali e anche i
nostri consueti commenti erano sbrigativi ed ellittici.

Le parole erano un'ouverture, noi aspettavamo la carne.

Come siamo passati ai libri, non saprei dire.

Improvvisamente forse.

O forse no, mi sbaglio, non lo so

non lo so.

Sì.

Sì, è stato attraverso un graduale passaggio di consegne che abbiamo delegato
ai libri le nostre verità.

O le nostre illusioni.

E loro sono diventati un'estensione del nostro essere.

Del nostro essere insieme.

E' una condizione di inebriamento continuo, una sorta di esaltazione che nasce
dal compiaciuto riconoscimento di un'estraneità. Rimanere ai margini può far
male, ma per noi significa poter sfiorare le cose senza schiantarci sopra,
graffiare la corazza del mondo dichiarandoci, e senza consumare alcun dolore.
E' gettare gli occhi nell'abisso, affondarci la penna e poi riemergere tra i
docili argini della nostra storia. Perché incidere sul mondo è incidere le
ultime pagine del libro, quelle che servono a fare trentadue, e quando non ci
sono è rabbia e frustrazione, ma qualche spazio consegnato al niente lo trovi,
tra il titolo in originale e la data della stampa.

Ti dà un senso di epicità questo agonizzare fin dentro i grovigli che hai
irrisolti per poi rinascere più aspro e disilluso: leggere e poi scrivere è
palingenesi, per noi. E non c'è niente di liberatorio in tutto questo, si
tratta proprio di vivere e di guardare oltre.

Non cerchiamo la catarsi, perché quella significa rappresentare le proprie
ossessioni per potersene liberare. E' chiudere gli occhi quando trovi il buio,
guardarsi addosso senza guardare attorno, e alla fine non può che portarti
all'immobilismo.

Se scegli la catarsi guardi affronti e uccidi i tuoi demoni, ma non li puoi
manovrare dall'alto con dei fili, non puoi governarli come burattini inanimati
veicolandoli ad una realizzazione di te stesso. Quello che noi cerchiamo è
recitare la vita, anche col catrame tra le dita, e senza tagliare nessun
filo.

Lui scriveva così bene, e amava bene, anche, e io vorrei sentire di nuovo
quella necessità assurda di raccontargli subito la bellezza delle pagine,
prendere il telefono e leggergli il commento, ma è meglio che aspetti che lo
legga anch'io, mi diceva, e io aspettavo e poi gli davo il libro che prima di
rivederlo passavano dei mesi, perché era un terribile egoista, pretendeva di
tenerli lui, tutti i nostri libri, diceva che la sua biblioteca era più
fornita e che era un peccato separarli, i libri, ma io allora che cosa sono,
dicevo, se te li tieni te i libri, mica sono una povera scema, quelli che sono
miei li tengo io, e va bene un paio glieli ho anche regalati, adesso vorrei
sapere dove sono, ma ritrovarci me stessa no, è impossibile, la memoria
conservata in un libro è memoria del presente, quando il tempo passa sono solo
lacrime che non voglio più vedermi, allo specchio, e poi non è possibile
frugare così dentro le proprie ferite, il tempio consacrato a se stessi è
troppo solido per intaccarlo senza usare la violenza, e io mi sento così
vuota, pagina bianca che vorrebbe diventare nera, nera come la forza, nera
come l'impossibiltà di tracciarci sopra una linea, nera come un libro
definitivo e inutile, nera come un punto moltiplicato all'infinito, persa tra
gli altri, dentro gli altri sopra gli altri indistinguibile dagli altri.
@endnode

@node "Document_11" "PROBLEMI DA ROCK-STAR"


                            @{i}Patrizio Pinna@{ui}

                         @{b}PROBLEMI DA ROCK-STAR

@{ub}

Stavo tagliandomi i peli del naso con le forbici da elettricista quando presi
la scossa e persi un braccio, non per via della corrente s'intende, ma per una
partita a cirulla col mio manager. Mi mancavano solo tre punti ma lui
s'apprestava a fare la grossa; lo scongiurai di risparmiarmi, d'altra parte il
camerino era già abbastanza piccolo ed io puzzo abbastanza alla fine di un
concerto, ma lui non ne volle sapere. È impossibile ragionare con i bambini.
Fatto sta che gli tirai un pugno in pieno viso e lui per rendermi la pariglia
tirò fuori i denti dal bicchiere sul comodino e mi portò via un braccio.
Un'espressione di terrore si dipinse sul mio volto tanto che dovetti lavarmi
col solvente per tornare normale, come potevo suonare il basso adesso che mi
mancava un braccio? Non riuscivo a venirne a capo. In qualità di leader avrei
dovuto sciogliere il gruppo, questa era l'unica soluzione. Tenni i miei
compagni per circa tre giorni a mollo in una vecchia botte usata per la
fermentazione dello zibibbo, girandoli, per quello che potevo fare con un
braccio solo, ogni venti minuti con una vecchia mazza da baseball. Non ci fu
niente da fare. Tornai indietro dalla terza base, li tirai fuori e vendetti
l'acqua rimasta nella botte come chateau de la merd, costosissimo vino
francese dal retrogusto terroso. Dovevo assolutamente inventarmi qualcosa,
senza basso saremmo diventati troppo alti ed in più, salendo sul palco, i
nostri fans non avrebbero potuto vederci, mentre se avessimo dovuto suonare a
terra non ci avrebbe aperto nessuno. Continuai a rigirarmi nel letto quando
finalmente un'idea arrivò: purtroppo mi chiese un deca in prestito e sparì. La
mattina dopo seppi che era passata anche da tutti gli altri componenti del
gruppo. Cinquantamila in dieci minuti, che idea! Furono giorni tremendi,
cercai di non pensarci e per un po' stetti dietro ad una bionda da favola che
riuscii a superare prima di sera. Terribilmente depresso andai a far visita al
mio road manager, casa sua era il posto migliore per tirarsi un po' su.
Abitava al sesto senza ascensore e al posto del campanello vi era sempre una
piccola bustina di coca con su scritto welcome. Non ci fu una volta che
riuscii a berla, piantandoci la cannuccia la coca in pressione esplodeva
producendo un rumore assordante che rivelava al Mario gli ospiti sull'uscio.
Venne ad aprirmi con un estintore in mano, era riuscito a far prendere fuoco
ad un vecchio persiano cercando di fare del free basing, io gli dissi che
secondo me era troppo vecchio per giocare a fresbee e lui rise a crepapelle.
Doveva essere un po' esaurito, ne ebbi la conferma quando, consigliandoli un
ottimo laboratorio di restauro per il persiano, mi rispose di aver già
chiamato il veterinario. Il Mario mi fece entrare e cercò di tirarmi un po' su
ma non era molto in forma allora mi sdraiò sul divano e mi infilò un clistere
nel naso. Per un attimo pensai che avesse sbagliato buco, poi illustrò la sua
nuova invenzione dicendomi che aveva riempito la sacca del clistere, spero
dopo averlo lavato, di cocaina purissima al 2/3 per cento, applicando poi
all'estremità della sacca una potentissima ventola che sparava la polvere
bianca nel tubo a velocità assurda. Il telefono suonò ma la musica non era di
nostro gradimento e non chiedemmo il bis. Il Mario mi diede in mano i fili e
la batteria, non trovammo le bacchette e mi frustrai parecchio nel non poter
provare qualche standard. Dovevo solo collegare i fili, mi preparai alla
terribile scarica di adrenalina che produce una così grande quantità di manite
aprendo la porta del bagno. Chissà poi perché lo usava in quel modo il
clistere? Collegai i cavi... al contrario. Fummo avvolti da una nuvola bianca
di magnesia e coca. Non riuscivo a vedere il Mario a ma sentivo delle urla
ataviche, finalmente il telefono si era messo a suonare hard rock. Me ne andai
sconsolato con i capelli bianchi e per un attimo pensai che i miei
collaboratori non fossero poi così seri. Dovevo fare tutto da solo, nessuno mi
avrebbe dato una mano, anzi un braccio. Decisi di ragionare razionalmente per
venire a capo del mio problema. Perché il mio manager mi aveva privato di un
arto fondamentale? E come aveva fatto con un solo morso? Se il mio gruppo non
avesse potuto esibirsi lui in teoria avrebbe perso un sacco di soldi. Doveva
esserci qualcosa sotto. Comprai un badile e scavai parecchio ma trovai solo
vecchi tubi e qualche fetta di minestrone. Dovevo pedinare il mio manager,
certo, questa era una buona idea e soprattutto non mi chiese soldi. Mi
appostai sotto il suo portone e attesi fino a che non mi venne sonno, dopo di
che gli citofonai e, visto che non usciva, andai a dormire a casa sua. Sognai
di grattarmi a due mani la schiena e le gambe, mi svegliai terrorizzato, ma
per fortuna le avevo ancora. Tutti stavano dormendo ed io partii alla ricerca
del mio braccio. Doveva averlo nascosto da qualche parte. Perlustrai a fondo
tutte le scorte di conserva e l'immensa riserva d'acqua liofilizzata ma non vi
erano barattoli così grandi da contenere un braccio intero. "Potrebbe averlo
fatto a pezzi!" Pensai terrorizzato, "ma allora il mio manager è un maniaco."
Caddi seduto in un angolino della dispensa tremando e piangendo dalla
disperazione, se era veramente un maniaco perché non mi aveva mai fatto una
proposta? Ero forse così brutto? Piansi a lungo nel mio angolino poi ripensai
al mio problema. Forse lo teneva sul comodino per grattarcisi la schiena e i
piedi, andai a vedere ma sul comodino aveva solo un bicchiere d'acqua e la
Treccani completa, leggeva parecchio prima di addormentarsi. Senza pensare
vuotai il bicchiere di colpo lasciandogli la dentiera a secco, tanto il giorno
dopo i benzinai sarebbero stati aperti e tornai a dormire. La notte non portò
consiglio e nemmeno la colazione, mi svegliai incazzato, cercai l'oro nella
bocca del mattino ma trovai solo carie e alitosi, non poteva essere tutto così
tremendo, doveva esserci qualcosa di peggio ed io lo trovai: uno specchio.
Contemplai per un attimo la mia barba folta ed i miei pochi capelli, perché
tutto funzionava al contrario? Perché gli ascensori salgono quando devi
scendere e viceversa? Io me lo chiedo spesso, ogni volta che vi rimango
bloccato dentro più di venti minuti con la vescica piena. Un giorno mi
scappava così tanto che iniziai a lacrimare, la gente non capiva come potessi
piangere tanto e tutti a turno mi asciugarono le lacrime con i loro
fazzoletti. Uscii di casa, tanto qui non c'era traccia di braccia. Camminai a
lungo alla deriva, la data del concerto si stava avvicinando paurosamente ed
io speravo che non guidasse un camion. Fu un mercedes privato di mirino
invece, quello che mi urtò facendomi girare come i vigili delle comiche.
Dovevo assolutamente fare qualcosa, avevo le prove col gruppo quella sera, poi
il check-sound, la photo-session, la conferenza stampa, la trombata
promozionale gratuita con dieci fans scelte tra il pubblico e più importante
di tutto il coca test con il nostro uomo del monte. La coca degli artisti deve
essere tagliata al punto giusto; se troppo pura l'artista non riesce a tenere
bene il palco e questo gli crolla addosso, ma se tagliata con la giusta
quantità di lassativo provoca le giuste coliche che costringono lo show-man a
correre da una parte all'altra del palco pensando di mollare tutto per andare
in bagno, mentre l'orgoglio dell'artista fa in modo che lo spettacolo
continui. Il pubblico gradisce parecchio tutta questa agitazione che crede
proporzionale alla bravura del musicista, ed è per questo che i musicisti
scappano a concerto finito mentre i tecnici mettono subito un nastro a volume
sostenuto. Se il concerto è finito che cacchio metti la musica mi son sempre
chiesto, poi quando passai dall'altra parte della lente notai che faceva
veramente caldo e che la musica serviva a coprire le scoregge degli artisti.
Ero veramente alla frutta, camminai fino a sera e senza accorgermene arrivai
davanti alla sala prove, ero sfinito non sarei voluto salire visto che la
saletta stava in cima al campanile della chiesa che il parroco ci aveva
affittato ad un prezzo altissimo includendo nel prezzo un buono sconto per il
paradiso, ma dovevo dire qualcosa ai miei compagni, o cazzo, ho sbagliato,
scusate, avevo promesso al parroco di non pensare mai la parola compagno qui
dentro. Arrivato in cima vidi i miei amici in mezzo alle campane accordare gli
strumenti, non fecero in tempo a salutarmi che il cantante urlò che erano le
dieci meno un minuto, ci precipitammo di sotto. Questo era l'unico
inconveniente del suonare in cima ad un campanile, ogni ora precisa dovevi
scappare per non trovarti nel mezzo quando le campane cominciano a sbattere di
qua e di là. Il mio cantante un giorno l'ha presa una campanata in faccia e
non ha fatto un gran bel rumore, tra l'altro in paese tutti sentirono un tocco
in meno e pensarono fosse arrivata l'ora solare e quindi l'inverno. I più
anziani si ritrovarono seduti nei vicoli in pieno agosto a parlare di calcio
col montone. Tornammo al piano di sopra e finalmente riuscimmo a salutarci; io
dissi loro che non c'era niente da fare, senza braccio ero finito, non ci
sarebbe stato più nessun concerto. Volevo bene ai miei amici, erano speciali,
anche se gli parlavi per ore non ascoltavano mai nulla; continuavano a dire:
"è vero, hai ragione, con che pezzo iniziamo?" Sentivo l'esaurimento crescere
in me e non potendo aspettare che compisse i diciotto anni per mandarlo
all'università non ne riconobbi la paternità. Iniziai a prendere a calci e
testate le campane, le luci nel paese si accesero e alcuni negozi aprirono.
Caddi esausto a terra in preda a una convulsione spastica-emotiva. Il
batterista mi si avvicinò complimentandosi: "Se riesci a fare questo casino
sul palco diventeremo famosissimi, l'importante è che tu non ti metta mai più
questo maglione color cacchetta, è orribile!" Gli risposi se era scemo, io
possedevo solo maglioni neri (per caso) che non cantavano, doveva avere già
fumato parecchio, poi contemplandomi quella che i diplomatici chiamano curva
del benessere capii finalmente quello che era accaduto. Doveva essere caduto
sul mio tendibiancheria un maglione del ragazzo del piano di sopra: il
pianista pazzo che ha un braccio venti centimetri più lungo dell'altro perché
da piccolo giocando con la macchina per fare la pasta rimase incastrato nel
meccanismo durante il programma lasagna. Non potevo crederci, tutto era stato
un equivoco. Mi spogliai e fu con immenso stupore, che sotto la manica più
lunga ritrovai il mio arto con su l'impronta della dentiera del manager.
Iniziai a saltare dalla gioia cercando di non pensare a cosa avevo combinato
per un maglione largo. Presi il basso in mano e iniziai a suonare con una foga
mai vista, tantopiù che non sentii neanche il cantante urlare che erano le
undici meno un minuto. Iniziai uno stupendo assolo e di colpo mi ritrovai nel
mezzo di una lavatrice in piena centrifuga. Tutti in paese si riversarono per
le strade pensando che il parroco avesse ripreso a bere.
@endnode

@node "Document_12" "LA SCALA"


                               @{i}Massimo Canetta@{ui}

                                  @{b}LA SCALA

@{ub}

Era stanco. Camminava senza guardare esattamente dove metteva i piedi. Come
tutte le sere, dopo l'ufficio, quella camminata avrebbe dovuto aiutarlo a
scaricare tutte le tensioni accumulate durante la giornata e invece, come
tutte le sere, si ritrovava a maledire se stesso per non aver preso la
macchina.

Il suo sguardo vagava tra un cartellone pubblicitario e l'altro, senza capire
esattamente quello che c'era scritto: forse era proprio quello che volevano i
"creativi", si diceva spesso.

Improvvisamente il suo sguardo fu dirottato verso un palazzo, apparentemente
senza attrattive particolari, uguale agli altri che lo circondavano, in quel
quartiere popolare di tante case tutte dello stesso colore e con i cancelli
arrugginiti.

Non capiva perché fosse attratto da quell'edificio però sentiva un desiderio
irrefrenabile di visitarne l'interno. Si chiese se per caso non facesse parte
di qualche suo ricordo ormai sepolto sotto la polvere degli anni ma non gli
venne in mente nulla. Decise di entrare.

Mentre stava per varcare il portone vide una finestra aperta al piano
rialzato. Guardò all'interno e gli si presentò una stanza in disordine,
polverosa, con parecchi oggetti sparsi sul pavimento. Vide, appoggiato ad un
divano, un quadro antico con ritratto un volto familiare.

"Ma quello è il nonno" - esclamò Max perplesso.

Provò a guardare nuovamente la facciata del palazzo ma non gli ricordava
assolutamente nulla. Cosa ci faceva il ritratto di suo nonno in
quell'appartamento, proprio non riusciva a capirlo.

Entrò e salì gli scalini che portavano al piano rialzato.

Sul pianerottolo si fermò davanti alla porta dell'appartamento e suonò il
campanello, deciso di scoprire cosa ci facesse lì quel quadro.

Non rispose nessuno.

Provò ad entrare ma la porta era chiusa a chiave. Mentre stava per andarsene
vide un oggetto luccicare nel portaombrelli accanto alla porta; guardò meglio
e notò un mazzo di chiavi.

Ecco come entrare. Prese le chiavi e provò ad aprire la porta. Ci fu lo
scatto, la chiave era quella giusta.

Aprì la porta e gli apparve la stanza che aveva scorto dalla finestra: in
totale disordine con mobili, quadri, lampade, sedie ed altri oggetti
ammucchiati per terra, alla rinfusa.

Cercò il quadro ma non riuscì a trovarlo: vide solo un dipinto che poteva
vagamente ricordare un volto familiare ma, indubbiamente, non era il ritratto
di suo nonno. La stanchezza l'aveva certamente ingannato. Dalla strada la
distanza aveva dato l'illusione che si trattasse davvero del volto di suo
nonno ma si era decisamente sbagliato.

A quel punto si sentiva un intruso, penetrato in un appartamento, che poteva
essere scambiato per un ladro e cominciò a preoccuparsi. Uscì velocemente
dalla stanza, chiuse a chiave e rimise le chiavi nel portaombrelli, dove le
aveva trovate.

Sospirò, ormai libero dalla tensione per la paura di essere sorpreso.

Ritornò sulla strada che l'avrebbe ricondotto a casa ma, improvvisamente, si
rese conto di non avere più la valigetta con i documenti dell'ufficio.

L'appartamento: sicuramente l'aveva appoggiata nell'appartamento, maledizione.
Doveva tornare indietro e aprire di nuovo quella porta, tornare ad essere un
intruso, con la possibilità che lo sorprendessero là dentro.

Cominciò a sudare, preoccupato, ma tornò sui suoi passi, entrò nuovamente dal
portone, salì gli scalini e giunse sul pianerottolo. Prese le chiavi dal
portaombrelli e fece scattare la serratura. Aprì la porta e vide subito la
valigetta accanto al divano.

La prese ed uscì velocemente. Chiuse a chiave, rimise il mazzo nel
portaombrelli ed uscì di corsa dal portone. Giunto sulla strada controllò di
non aver combinato qualche altro pasticcio. C'era tutto. Trasse un sospiro di
sollievo e s'incamminò verso casa.

Giunse finalmente davanti al portone, estrasse le chiavi ma non riuscì ad
inserirle nella serratura. Le guardò e riconobbe le chiavi di
quell'appartamento. Probabilmente si era confuso e aveva messo in tasca quelle
chiavi poi aveva preso le sue, sempre dalla tasca e le aveva messe nel
portaombrelli.

Non era proprio la sua giornata. Quell'appartamento lo stava perseguitando.

Tornò indetro, velocemente. Entrò dal portone, salì gli scalini e guardò
immediatamente nel portaombrelli: le sue chiavi erano proprio lì. Le prese e
le sostituì con le altre. Fece per andarsene quando udì delle voci all'interno
dell'appartamento. Incuriosito accostò l'orecchio alla porta ed origliò.

Dall'interno due persone stavano discutendo animatamente e da ciò che dicevano
Max capì che stavano aspettando qualcuno che doveva giungere a momenti.

Decise a quel punto di andarsene, di averne decisamente abbastanza di quel
posto. Mentre stava per scendere gli scalini due persone, un uomo ed una
donna, sulla sessantina, stavano entrando dal portone.

"Buon giorno."

"Buon giorno." - rispose Max dirigendosi verso il portone.

"Dove va?"

"Prego?" - Max li guardò perplesso.

"Sì, erano anni che la stavamo aspettando e adesso che finalmente è qui, se ne
va?"

Max deglutì a fatica e in quel momento si aprì la porta dell'appartamento:
all'interno non c'era nessuno, anche se pochi istanti prima Max aveva udito
distintamente due persone che stavano parlando.

"Prego, prima lei." - disse la signora rivolta verso Max.

"No, grazie, devo proprio andare." - le rispose.

"Ma sta scherzando? Questa è casa sua.".

Max fece finta di non aver udito e corse fuori dal portone. Sempre di corsa
arrivò fino a casa. Estrasse le chiavi ed aprì la porta. Entrò, si chiuse la
porta alle spalle e si appoggiò al muro, riprendendo fiato.

"Merda!" - esclamò all'improvviso.

Aveva perso la valigetta.

Si ricordò di averla appoggiata a terra sul pianerottolo e sicuramente si era
dimenticato di riprenderla. Non aveva intenzione di tornare in quella gabbia
di matti ma non poteva nemmeno abbandonare la valigetta con i documenti.

Tornò in strada e in pochi minuti si ritrovò davanti a quel portone. Guardò
verso l'interno e non vide nessuno. Entrò silenziosamente e vide che il
pianerottolo era spoglio: della sua valigetta nemmeno l'ombra.

Sentì ancora delle voci all'interno dell'appartamento.

"Tornerà, tornerà, ne sono certo." - sicuramente stavano parlando di lui. Ma
cosa volevano?

"L'ho sempre detto che era testardo ma qualcuno non voleva darmi retta,
vero?".

Era tentato di bussare ma non trovava il coraggio. Chissà cosa stavano
architettando quelle persone. Poteva anche essere pericoloso. Forse doveva
andare alla Polizia. Cominciò ad avere paura: perché avrebbero dovuto avercela
proprio con lui?

Giunse un rumore dal portone d'ingresso e Max, ormai terrorizzato, si appiattì
contro la parete per evitare di essere visto. Un signore stava salendo gli
scalini per raggiungere il piano rialzato.

Max decise di salire qualche gradino della scala che portava al primo piano,
per nascondersi meglio.

Il signore si fermò davanti alla porta dell'appartamento ed appoggiò il
cappello al portaombrelli. Si accostò alla porta e cominciò ad origliare. Dopo
qualche secondo trasalì e corse velocemente verso l'uscita, dimenticando il
cappello sul portaombrelli.

Max gridò: "Signore, il cappello! Avete dimenticato il cappello.".

"Non può sentirla." - disse una voce alle sue spalle.

"Chi diavolo è lei?" - Max cercò di riprendere fiato e fulminò con lo sguardo
la persona che gli aveva rivolto la parola prendendolo di spalle e
spaventandolo a morte.

"Mi dispiace di averla spaventata," - disse il signore, indicando la parte
superiore della scala, la cui fine non riusciva a scorgere - "volevo solo
darle il benvenuto tra noi.".

"Senta, mi lasci perdere perché non è la giornata giusta." - Max era
furibondo.

"No, non si arrabbi; noi siamo come lei, condannati a restare su questa scala,
per sempre." - disse sconsolato il vecchio - "Anche noi abbiamo cercato di
dirle che stava dimenticando la valigetta, le chiavi, ma lei non poteva
sentirci. Così come ha fatto lei anche quel signore tornerà, si lascerà
tentare, entrerà, tornerà nuovamente e dimenticherà qualcos'altro. Questo è un
trabocchetto che dura da un'infinità di giorni, di mesi, di anni. Crollerà
questo palazzo ma la scala resterà, per sempre.".

"Provi a raggiungere la cima: passeranno anni, decenni senza che lei riesca
mai a raggiungere la fine. Dovrà desistere, così come abbiamo desistito tutti.
Non c'è via di scampo.".

Max alzò le spalle, come se questo strano signore fosse completamente pazzo e
quindi tutto ciò che gli aveva detto non avesse alcuna importanza.

Alzò una mano, come per salutarlo e fece un passo per scendere dalla scala,
per superare gli ultimi gradini che lo separavano dal pianerottolo. D'un
tratto gli parve di essere su di una scala mobile che si muovesse in senso
contrario al suo e più cercava di scendere più risaliva.

Poi la scala si fermò bruscamente e Max cadde in avanti. Dall'alto della
scala, dai piani più alti, risuonò una risata fragorosa. Pareva che migliaia
di persone stessero prendendosi gioco di lui. Alzò lo sguardo indispettito
verso la sommità della scala e vide che, effettivamente, centinaia, forse
migliaia di persone, stavano ridendo di lui.

Cercò di individuare l'anziano signore che aveva parlato poco prima con lui e
lo riconobbe, tra le centinaia di volti che incrociavano il suo sguardo, unico
tra tutti che non ridesse. Anzi, una lacrima gli solcava il viso.

"Non mi guardi così," - disse l'anziano signore - "non sono migliore degli
altri. Sono solo l'ultimo arrivato, anzi il penultimo ormai, ed è per questo
che provo pena per lei: ci sono appena passato anch'io.

"Ma stiamo scherzando?" - Max respirava a fatica e le gambe gli tremavano.

"Purtroppo no." - rispose il vecchio sospirando.

Qualche secondo dopo risuonò un grido, agghiacciante, proveniente dalla
sommità della scala.

Alzarono tutti la testa per cercare di vedere poi, a più riprese, scoppiarono
a ridere, una risata fragorosa che riempì l'aria facendo quasi mancare il
respiro.

"Cos'è successo?" - chiese Max.

"Uno dei piani alti ha ceduto.".

"Cosa vuol dire?"

"Si è gettato verso il basso." - rispose il vecchio chiudendo gli occhi e
aprendo le braccia come per imitare il volo di un aeroplano.

"E' morto?" - Max guardò il vecchio che aveva ancora gli occhi chiusi.

"Morto?" - il vecchio lo guardò lasciando trasparire nello sguardo un'immensa
pietà.

Quella domanda risuonò per la scala e tutti risero nuovamente gridando in
coro: "Morto! Morto!".

"Qui non si può morire" - disse un ragazzo qualche gradino più in alto.

"Non è permesso." - disse un altro.

"E quello che si è buttato?" - Max cominciava a credere di essere impazzito.

"Ricomincia dal basso, senza luce, come noi." - disse l'anziano signore - "Ad
ogni nuovo arrivato la scala permette di salire in altezza. Dopo qualche tempo
si raggiunge la luce e lì è un po' meglio.".

"Meglio?" - Max si sedette sconsolato sul gradino.

"Sì, meglio," - rispose il vecchio - "nel senso che la luce fa cambiare il
modo di vedere le cose.".

"Per poi crollare e tentare di uccidersi, pur sapendo che è impossibile?".

"Sì, credo di sì.".

"Io sarei l'ultimo arrivato, vero?" - Max si alzò di scatto.

"Certo." - rispose il vecchio.

"E se io mi gettassi verso il basso?".

"Non saprei, credo che dovrebbe arretrare anche lei, ma non è possibile visto
che lei è l'ultimo.".

"Mi è venuta un'idea, mi ascolti..." - Max cominciò a sussurrare all'orecchio
del vecchio - "Io mi butto verso il basso. Essendo l'ultimo potrei anche
uscire di qui. Se non mi dovesse più vedere si getti anche lei e lo dica a
quello prima di lei e così via. Ce la faremo tutti, vedrà.".

"Non ne sarei così sicuro." - rispose il vecchio alzando le spalle.

"Proviamo, cosa ci costa?".

Detto ciò Max si volse e si gettò verso il basso.

L'impatto fu violento e appena toccò il suolo sentì un forte dolore alla
testa.

Era buio, completamente buio.

"Mio dio non ha funzionato. Sono caduto nel buio totale, devo avvisare gli
altri. Fermatevi, non fatelo, non buttatevi." - urlava come un ossesso.
@endnode

@node "Document_13" "UNA SCOMMESSA D'ESTATE"


                        @{i}Raffaele Gambigliani Zoccoli@{ui}

                           @{b}UNA SCOMMESSA D'ESTATE


@{ub}
Questa storia è vera. I cognomi dei protagonisti - tranne che per occasionali
riferimenti a prodotti attualmente in commercio - sono stati sostituiti con
nomi inventati.

Giorgia era la mia vicina del mare. A volte compariva sul mio pianerottolo,
intorno a mezzogiorno. Cominciava a cucinare e scopriva di aver dimenticato
qualcosa, uova, cipolle, aglio o peperoncino. Mai che si ricordasse di tutto.
Normalmente mi ero appena svegliato e finivo a mangiare con loro, Giorgia e
Veronica, al piano di sotto, spaghetti col tonno or bacon and eggs. Un tantino
pesante come colazione, e tornavo a letto fino alle quattro.

Giorgia era stata playmate nell'edizione italiana di playboy tre anni prima,
aveva un fisico da togliere il fiato. All'epoca aveva continuato a posare per
le riviste di biancheria, quanto bastava per accumulare il denaro per aprire
un'agenzia immobiliare, a Forte dei Marmi, un working che le lasciava una
marea di tempo libero, e se ne stava sempre a leggere o a studiare, che dopo
la laurea in economia si era iscritta a Padova, psicologia. L'unica sfortuna
del sottoscritto, nel conoscere questo pezzo di donna, era che era
maledettamente lesbica. A suo tempo - il dilemma - le aveva causato una sorta
di trauma. Per un paio di anni aveva tentato di regolarizzarsi, si era
applicata al sesso come a una missione, poi aveva compreso - definitivamente -
che il tato maschile non riusciva a piacergli.

Aveva lasciato perdere.

Nel giugno del 1996, per sopire a un desiderio represso di entrambi - per
dipanare una disputa che si trascinava da anni - organizzammo una bischerata.
Io sostenevo che la sfera maschile, anche al limite dell'eccitamento, mantiene
una soglia di autocontrollo, sopra la quale riesce a percepire la presenza di
un pericolo imminente, Giorgia, rifacendosi a una ricerca della Wanderm das
Lust - scuola di pensiero tedesca degli anni sessanta - ribatteva che il sesso
maschile - attivo o passivo nella gestione dell'amplesso - rimane preda del
patner fino al raggiungimento dell'estasi finale, in una catarsi completa
dell'ego pensante.

Per una corretta e completa comprensione della vicenda sono stati inseriti
particolari che a prima vista possono sembrare insignificanti, ma che
risultano indispensabili per l'interpretazione degli sviluppi in oggetto.

(Ore) 11.30 - Giorgia posteggia la sua golf coupé - 16 valvole - blu
metallizzata nel parcheggio della spiaggia libera di Forte dei Marmi. Indossa
un paio di bermuda aderenti - neri - orlati al di sotto dei glutei, un body
bianco elasticizzato senza reggipetto e un paio di sandali rialzati a
stivaletto. Ha i capelli raccolti all'altezza della nuca ed è
abbronzantissima.

11.34 - La spiaggia è quasi deserta, non è ancora stagione; Giorgia sistema il
suo drappo vicino alla riva. Due fidanzatini - alle sue spalle - si carezzano
al sole; tre trentenni scheletrici, alla sua destra, inseguono un'improbabile
abbronzatura; due cinquantenni, poco più in là, giocano con un nipotino. Cento
metri più indietro, molto più spostato sulla destra, un altro ragazzo prende
la tintarella con gli occhiali da sole - io.

11.35 - Giorgia si toglie gli stivaletti, i bermuda neri e il body
elasticizzato. Sulla spiaggia cala il silenzio. Sotto i bermuda indossa un
paio di slip a filo interdentale con cordine che sgambano all'altezza
dell'ombelico. Sette persone si chiedono quasi contemporaneamente come due
palle di carne perfettamente abbronzate non siano soggette alla fondamentale
equazione galileana. Giorgia, incurante di tutto, comincia a prendere il sole
supina.

11.54 - Arriva un'altra coppietta. Nonostante le esplicite occhiate di lei, si
sistemano dietro a Giorgia, che cambia posizione e si stende su se stessa. La
ragazza appena arrivata, di un bianco polposo, rimane in maglietta; lui si
siede sulla sabbia e comincia a emettere curiosi respiri. Uno dei tre
trentenni scheletrici, nel frattempo, ha spostato il telo perpendicolarmente a
Giorgia, unico sulla spiaggia, 90° rispetto al sole. Ha infilato un paio di
Rayban e ha cominciato a leggere un libro, Bompiani, di cui non riesco a
distinguere il titolo.

12.17 - La coppia di cinquantenni ha lasciato la spiaggia ed è stata
sostituita da tre ragazzi + una lady, quest'ultima decisamente carina,
probabilmente la morosa di uno di loro. I tre ragazzi, comunque, lasciano
convergere (a turno) lo sguardo in direzione di Giorgia, che nel frattempo ha
ripreso la posizione supina. Si sta verificando quello che avevamo previsto,
la spiaggia libera di Forte, che praticamente dura un chilometro, si riempie
concentricamente rispetto a Giorgia. Qualcuno abboccherà.

12.35 - Ultimo arrivo, forse il più interessante; un ragazzo sui venticinque
armato di telo e bermuda. È il più coraggioso: ha sistemato il suo drappo
parallelo a Giorgia, a un paio di metri da lei, nella spiaggia deserta, poi si
è sdraiato a prendere il sole. Giorgia non lo ha degnato di uno sguardo.

13.57 - E' arrivato l'extra con i gelati. Giorgia ha preso un Magnum. Sarà il
gelato più osservato degli ultimi tempi. Ormai ci sono trentacinque persone
sulla spiaggia - tra cui dodici donne - tutte in cerchio rispetto a Giorgia.

14.12 - Giorgia prende la bottiglietta di olio abbronzante e comincia a
spalmarselo sul corpo, seno compreso. Sulla spiaggia cala un silenzio tombale,
si sente solo il movimento delle sue dita. Adesso è tutta unta, e la
perfezione del suo corpo risalta splendidamente.

14.14 - Il ragazzo sui venticinque seduto al fianco di Giorgia, che nel
frattempo si è letteralmente ustionato, si avvicina, le sorride, e le chiede
nell'ordine che ore sono, se è italiana, se le piace Forte dei Marmi, se viene
spesso alla spiaggia libera, se ha visto l'ultimo film di Bruce Willis e se ha
letto l'ultimo libro di Baricco. Giorgia si destreggia con abilità.

14.25 - Giorgia e Roberto (così si chiama lui) fanno il bagno insieme. L'olio
solare di Giorgia si scioglie nell'acqua, la pelle devastata di Roberto si
quieta grazie all'idratazione.

15.42 - Giorgia si congeda da Roberto - non dopo che quest'ultimo le abbia
strappato la promessa di unirsi a lui quella sera. Decidono di vedersi sul
forte alle nove, per mangiare qualcosa. Giorgia si infila il body
elasticizzato, che a fatica rinchiude le sue misure perfette. Sulla spiaggia
cala nuovamente il silenzio.

15.49 - Anche Roberto lascia la spiaggia. Il suo corpo è violaceo, ma sul
volto ha stampata un'espressione di compiacimento.

17.35 - Simona, un'amica di Giorgia, mi lascia le chiavi del suo appartamento
di Pisa.

18.22 - Un amico di Giorgia mi consegna una cassetta sigillata. Sulla parte
anteriore, a caratteri cubitali, una scritta consiglia: "ATTENZIONE -
MANEGGIARE CON CAUTELA"

20.48 - Roberto posteggia la sua Mercedes Benz - nera metallizzata - nel
parcheggio a pagamento della pineta di Forte, dietro al viale del passeggio.
Il suo digitale inizia a trillare non appena scende dalla vettura. Lui
risponde, parla per qualche minuto. Passa qualche macchina, sento soltanto che
ha un terribile mal di schiena, che proprio non può uscire quella sera.

21.45 - Giorgia arriva all'appuntamento. Indossa un vestito intero nero,
aderente, che lascia scoperte le spalle e le cosce. Niente biancheria intima,
solo un paio di autoreggenti neri. Lui sfodera un completo Ferrè estate con
cravatta Ermenegildo Zegna. È cosparso di Armani uomo.

22.14 - Una telefonata anonima giunge ai carabinieri di Pisa; pochi minuti più
tardi una seconda telefonata, questa volta alla redazione di Livorno del
"Tirreno".

22.22 - Mentre aspettano l'antipasto lui sorride e le chiede nell'ordine, se è
mai stata a Parma, se le piace la musica jazz, se ha già convertito il
cellulare, se conosce il Portogallo e se ha mai viaggiato su Internet. Giorgia
continua a destreggiarsi con abilità. Seduto su una panchina di marmo, appena
al di fuori del ristorante, un ragazzo sfoglia una copia della Gazzetta dello
Sport, fingendo di interessarsi ai punteggi dell'ultimo europeo.

23.24 - Giorgia si offre di dividere il conto di "danilo" il più prestigioso
ristorante di Forte, lui indignato, rifiuta, congedando al maître la sua
Master Card Visa. Lei ha mangiato di tutto, dall'antipasto di gamberi al
risotto ai frutti del baltico, dallo stracotto di salmone alla cotoletta al
tartufo, il tutto condito da riserva Berlucchi. Sono 145.000 a testa. Lui
incassa, e aspetta.

24.39 - Dopo una lunga passeggiata nel corso, dopo estenuanti fermate alle
vetrine degli atelier più lussuosi, dopo una coppa gelato sui tavolini in
piazzetta, la "frutti di bosco con fragole e panna montata" gigante, Giorgia
propone di andare da lei, a Pisa. Ha la casa libera: i suoi sono in Giappone.
Lui sorride, accende la quattordicesima Camel e controlla la tasca interna
della giacca.

24.57 - Sull'autostrada Genova-Livorno il tachimetro della Mercedes sfiora i
195 orari. Lei, sporgendosi in avanti per dipingere le labbra di rosso
Lancome, non si avvede che l'abito la spoglia - ormai - al di sopra delle
giarrettiere di pizzo.

01.30 - Giorgia apre la porta di casa e subito viene investita dalla foga di
Roberto. Giorgia si spoglia e lo spoglia. Lei rimane solo in giarrettiere e
scarpette, sedici centimetri complessivi di tacco, abbronzantissima e con i
capelli che le cadono sulle spalle, lui è completamente nudo, ustionato dal
sole, con diciassette centimetri di erezione. Si trasferiscono in camera da
letto. Lei comincia ad accarezzarlo, a dargli buffetti d'amore, a dispetto
delle scottature, lui inizia a leccarla, un po' dappertutto. Lei lo prende in
mano e comincia ad agitarlo. "Non c'è bisogno" sospira lui, "d'accordo"
accorda lei, "mettiti il preservativo che sono tutta un fuoco" invoca lei. I
preservativi, che lui giurava di avere con sè, non si trovano più. Giorgia gli
consiglia di andare a comprarli, la scatola da dodici, non si sa mai, alla
farmacia notturna di Piazza dei Miracoli. Lui acconsente disperato, le
mordicchia per l'ultima volta il capezzolo sinistro - si riveste - e parte
alla disperata ricerca di goldoni.

02.17 - Un giovane sospetto viene fermato in Piazza dei Miracoli. Nel baule
della sua auto viene rinvenuta una cassa ripiena di tritolo, pronta a far
saltare la torre pendente, come annunciato in una telefonata anonima alla
stazione dei carabinieri qualche ora prima. Il giovane dichiara di essere alla
ricerca di profilattici, ma i controlli, subito disposti, accertano che in via
degli Abelardi n.14 non abita tal Carla Venturi (lo pseudonimo di Giorgia),
come il giovane aveva dichiarato, ma Simona Aguzzoli, che viene dichiarata
completamente estranea alla vicenda.

Nei giorni successivi ci furono diverse discussioni tra me e Giorgia.
D'accordo, sostenevo, la nostra preda era finita nella trappola, tutto era
filato liscio, ma queste non erano le condizioni iniziali della scommessa. A
Roberto non era stata data nemmeno una possibilità di salvarsi, nemmeno un
indizio che gli permettesse di intuire il pericolo imminente. Nell'esecuzione
del nostro piano eravamo stati troppo perfetti. Il fatto stesso che Roberto
fosse cascato nella rete, ribatteva Giorgia, avallava la scommessa; come
avrebbe potuto pensare, quel ridicolo essere, di conquistare una donna come
lei in una sera soltanto? Quest'ultima osservazione, continuavo per nulla
convinto, non poteva essere iscritta a sostegno della tesi iniziale: quanto
spesso una ragazza - soprattutto in vacanza, libera da occhi indiscreti e
lontana dalle convenzioni sociali - si schiudeva al primo venuto, dopo una
sera o poche ore soltanto di rapida conoscenza? Questo era successo con
Roberto, nient'altro che questo. Ma non ci fu niente da fare, Giorgia non
volle sentire ragioni, e fui costretto a offrirle un gelato in piazzetta.

Roberto Ferrari di Parma è tuttora in attesa di giudizio per detenzione di
esplosivi, associazione a delinquere, tentato danneggiamento del patrimonio
artistico e tentata strage.

Si è sempre dichiarato innocente.
@endnode

@node "Document_14" "UNO STRANO CASO"


                                @{i}Angelo Politi@{ui}

                               @{b}UNO STRANO CASO

@{ub}

Era sicuramente una sporca faccenda, una delle peggiori che mi fossero mai
capitate, ma proprio per questo, si sono rivolti a me. Nell'ambiente delle
investigazioni non sono di certo noto per l'ortodossia e la finezza dei miei
metodi, ma raramente un mistero mi rimane irrisolto, se escludiamo quella
volta che non riuscii proprio a scoprire per primo chi cazzo aveva ucciso
quella stronza di Laura Palmer. Il caso mi era stato commissionato dal
presidente per meriti studenteschi, aveva la media dell'otto, del KUL
(Kollettivo Ultrasettantenni Libertini) di un paesino della Toscana che, dopo
avermi consegnato meta' delle pensioni di tutti i membri, relative al bimestre
precedente, come anticipo sul mio oneroso onorario, mi aveva esposto la sua
non comune richiesta: dov'e' finita l'intelligenza in tv? Chi l'ha uccisa o
messa a tacere per cosi' tanto tempo? C'e' qualche speranza di rivederla a
breve termine? "Faccia tutto il possibile per ritrovarla, la prego" concluse
laconicamente.

Avevo osservato intensamente lo sguardo del vecchio, che si accendeva sempre
piu' man mano che mi spiegava la situazione, e compresi che si trattava di un
povero pazzo esaltato e pure un po' idealista, che d'altronde e' la stessa
identica impressione che ricavano solitamente quelli che parlano con me per
piu' di trenta secondi, quindi accettai il caso e gli riconsegnai i libretti
delle pensioni, che intendeva lasciarmi in pegno, tranne quello di un generale
che non capii come potesse far parte del loro Kollettivo. Mi confesso' che,
infatti, non era uno di loro, ma gliel'avevano sottratto per poter arrivare a
coprire piu' agevolmente la mia tariffa piu' le spese del viaggio e qualche
bottiglione dei colli che aveva promesso al resto del gruppo. Non avevo alcun
indizio da cui cominciare cosi', palesando poca fantasia e con una notevole
dose di vergogna, provai a rivolgermi a "Chi l'ha visto?" tramite i buoni
offici di un amico funzionario di Rai 3, che mi presento' direttamente alla
Raffai.

"E' quella scopettona li'?" dissi deluso. "Ma come, non la conosci? E'
famosissima, un sex symbol ormai. Tutti i giorni arrivano centinaia di lettere
di ammiratori che vorrebbero ingrugnarla nelle posizioni piu' impensate, pensa
che uno la voleva addirittura attaccare ad un albero a testa in giu' e con un
grosso cereale... va beh lasciamo stare" "Ma, sara'....". Le spiegai,
comunque, il mio problema evitando accuratamente di toccarla e d'incrociare il
suo alito. "Non saprei... vediamo... dove e' stata vista l'ultima volta...
portava i baffi... no? Con i capelli rossi la saprebbe riconoscere? Aveva
avuto qualche delusione d'amore negli ultimi tempi? Con le palle potrebbe
apparire..." "Lasci perdere, non fa niente" tagliai corto intuendo con una
sola occhiata il suo imbarazzo e la falsita' dei suoi buoni propositi.
Certamente lei non poteva avere nessun interesse nell'agevolarmi il
ritrovamento e stava tentando di depistarmi neanche troppo velatamente. Era,
del resto, evidente che non ne sapeva davvero nulla, aveva solo tratto
vantaggio da quella situazione per lei, e tanti altri, molto favorevole. Mi
stavo avviando piuttosto sconfortato verso l'uscita quando udii un sibilo
dietro di me "Pssst, pssst". Mi girai e vidi un dito che mi faceva cenno di
entrare in una porticina, dove presumibilmente avrei dovuto trovare qualcosa
attaccato a quell'arto. Li', difatti, completamente in ombra stava un uomo che
non volle farsi scorgere il viso, occultato da un paio di occhiali e da un
grosso telecomando che reggeva in mano.

"Io potrei avere delle informazioni per lei" mi disse calmo. "Quanto vuole?"
cercai di stringere i tempi conoscendo bene quel genere di persone. "Ah,
niente per chi mi ha preso... o meglio, se potesse farmi conoscere qualche sua
amichetta... lei che e' un investigatore chissa' quante conoscenze avra'..."
"Che ne dice della Raffai? L'ho appena conosciuta e..." "La scopettona? Per
l'amor di Dio, no. Mi fa schifo solo a pensarci" "Okay, volevo metterla alla
prova, vedro' di fare del mio meglio... sempre se le sue informazioni mi
saranno d'aiuto" "Quello che lei sta cercando si trova nella cantina di una
villa di un piccolo paesino della Lombardia ed e' continuamente sottoposta a
torture e violenze analsadomaso da due loschi figuri. Tenga" concluse
allungandomi un foglietto con su un indirizzo. "Enrico, Enrico... fine pausa.
Ma dove diavolo ti sei cacciato?" grido' una voce. "Addio e buona fortuna"
sobbalzo' l'uomo dileguandosi velocemente "e non si dimentichi le amichette,
mi raccomando".

Mi misi senza troppa convinzione su quella pista. La villa indicatami era una
vera e propria Versailles nell'apatica provincia milanese dei primi caldi
estivi. Tutt'intorno una tenue, ma ben palpabile aura di "Si fotta chi lavora
in fabbrica, io me la godo". Mi appostai nei dintorni aspettando le ore
notturne piu' propizie al caso mio, poi scavalcai il muro di cinta dopo avere
opportunamente disinnescato il sofisticatissimo allarme giapponese con una
bella martellata. Elusi la guardia dei quattro bulldoberman, una razza creata
appositamente per il proprietario da un'equipe di scienziati di Milano 2,
cospargendomi le mani di cocaina e carte di credito che mi facevano assumere
un'aria a loro familiare, poi mi arrampicai fino a raggiungere una finestra
lasciata poco prudentemente, per loro, socchiusa. Nel salone al pian terreno
due, che con buona elasticita' antropologica potrei definire esseri umani,
banchettavano oziosamente davanti ad avanzi di svariati cadaveri di animali
guarniti da salse variopinte e circondati da bottiglie d'annata semivuote.
"Salve a tutti" mi annunciai dopo aver sfondato la porta con un calcio
"disturbo?" chiesi facendo sfoggio del mio sottile humour inglese. "Ma come si
permette..." si alzo' di scatto quello che chiamavano "il dottore", ma non
aveva la faccia propriamente da medico, squadrandomi minaccioso dall'alto del
suo metro e cinquantotto comprensivi di scarpe manageriali rialzanti della
ditta S.a.m.e. Vip Collection. L'altro si rotolo' un poco di lato per vedermi.
Sembrava un incrocio tra un grosso gattone castrato e Bud Spencer dopo il
veglione di Capodanno, e a ben guardare appariva pure parecchio stronzo.
"Voglio solo scambiare alcune chiacchiere con voi" dissi sottolineando le mie
parole con un invito all'omino agitato a sedersi ed un grosso randello. "Beh
si', in questo caso..." si calmo' lui. L'altro rutto'. "Voi tenete in ostaggio
qualcuno, vero?" andai diritto al sodo. I due impallidirono. "No... e' una
menzogna, cioe' si tratta di un ospite... un'amica d'infanzia... ma diglielo
anche tu Giuliano... si' ma... e' colpa dei comunisti... Craxi e' bello e
adorno d'ineguagliabili crini... ma cosa c'entra, mica ti pago per dire queste
stronzate brutto grassone mangiamerda..." "Basta con questa buffonata, non
crederete d'incantarmi con questi trucchetti, vero? Conducetemi giu' in
cantina" intimai loro. "No, perche' proprio li'? T'interesserebbe un attico a
Milano 3?" "Milano 3 fa cagare" "Va bene, scusa... facciamo a Milano 2, okay?"
"Andiamo giu', poi vedremo".

Spalancai la porta non senza un mascherato timore. L'avrei trovata ancora
viva? E se si', in quali condizioni dopo essere stata tanto a lungo con quei
due? Una piccola sagoma era rannicchiata in un angolo con il viso abbassato a
terra. "Non avere paura, e' tutto finito ora" tentai di rassicurarla. La
figura alzo' lo sguardo puntandomi i suoi due occhietti addosso. Rimase in
silenzio e mi sorrise. Io capii in un attimo di stupore e le accarezzai il
viso. "Che idioti" pensai tra me "non sanno nemmeno riconoscere una sosia e
neanche tanto somigliante. Dovevo aspettarmelo del resto...". Tornai dal
dottore che singhiozzava. "Non mi rovini, la prego..." "Accetto l'attico" gli
dissi. "Davvero?" gongolo' lui. "Si" "Oh grazie, lei si' che e' una persona
come si deve" s'inginocchio' lui insalivandomi le mani. Naturalmente accettai
solo per non insospettirli e lasciarli nella loro illusione. L'attico l'avrei
poi donato ad una... mia amica abbastanza povera, almeno di spirito, che mi
aveva fatto alcuni favori, ehm... E comunque ero di nuovo da capo e senza un
cazzo di traccia che potesse guidarmi in quella sempre piu' intricata
ricerca.

"Devo riflettere" mi dissi mentre fruivo delle dolci attenzioni di una ragazza
brasiliana che ora viveva a Milano 2. Oh, ognuno si concentra come puo'.
"Dunque chi puo' averne tratto i maggiori vantaggi?" Mi vennero in mente
alcune centinaia di migliaia di nomi. "Chi puo' averne avuto i mezzi?" Il
numero si restrinse considerevolmente. "Chi puo' avere architettato un piano
cosi' diabolico? Chi... ah si' ci sono... puo' rimanere cosi' a lungo
impunito? Ma si', eccomi... e' lui: il Grande Vecchio. Brava Patricia, ci
vediamo domani, okay?". M'informai. Il Giovedi' sera era il momento giusto. Il
giorno in cui il Grande Vecchio e il Carismatico Oppositore giocavano insieme
a Monopoli al circolo "Fatelobenefratelli e non fatevi beccare". La villa era
poco sorvegliata dal momento che le guardie della gobba erano quasi tutte con
lui a controllare che l'avversario non si fregasse le fiches. Le stanze mi si
presentarono incredibilmente linde e profumate. Ma qualcosa non quadrava ed il
mio fiuto se ne accorse subito. Tutto era troppo in ordine, cosi' osservai con
maggiore attenzione le cose che mi circondavano. Quasi accidentalmente mi
trovai vicino ad uno specchio di fattura rinascimentale. La mia immagine,
pero', veniva riflessa solo in parte e dovetti piegarmi un po' di sbieco per
vedermi tutto. Era in una posizione davvero scomoda per chi doveva servirsene,
pensai. Troppo. Tastandolo lievemente con la mano mi si apri' quella che al
momento istintivamente soprannominai "La stanza degli spettri". Fu una visione
orribile: centinaia di cadaveri ammassati ora vicino, ora sopra, ora
incastrati tra loro mi annebbiarono la mente insieme al nauseabondo fetore di
marcio che s'infiltrava nelle mie ossa. Riconobbi persone note cercate da
anni, innumerevoli volti sconosciuti piu' o meno conservati, e anche qualche
sagoma di bambino. Mi ripresi dallo stordimento iniziale e tentai di rinvenire
la persona che cercavo in mezzo a quella Babele di vittime. Notai due figure
che le rassomigliavano, ma accostandomi a loro compresi trattarsi della
Moralita' e della Decenza che, dalla loro decomposizione, dovevano trovarsi
li' da ormai molti anni. Dell'intelligenza, pero', nessuna traccia. Uscii da
quel luogo con una forte fitta che mi stringeva il cuore, mentre qualche
piccola lacrima mi scivolava poco professionalmente sulle guance. In strada mi
fermai al primo bar e mi ubriacai forte. Al tavolo adiacente al mio alcune
persone discutevano animosamente di argomenti futili proclamando di tanto in
tanto massime a buon mercato. Il mio orecchio le ascoltava irrazionalmente
ammaliato da tanta mediocrita'. Ma fu proprio una delle loro stupide sentenze
che mi si fisso' nella testa ossessionandomi anche nei giorni seguenti. "Non
bisognerebbe mai permettere al nostro orgoglio d'impedirci di iniziare tutto
da capo quando non si puo' piu' proseguire per la strada intrapresa". Bene, fu
aggrappandomi a quella apparentemente inconsistente motivazione che decisi di
dar credito al mio istinto recandomi per la seconda volta negli studi della
Rai. Ma stavolta ero intenzionato a fare di testa mia. In un corridoio fui
fermato da un agente del servizio di vigilanza che mi chiese di mostrargli il
lasciapassare. Ero gia' pronto a sferrargli il mio famoso destro sul volto,
quando la scopettona usci' da una porta li' vicino e mi si fece incontro.
"Salve, ci si rivede finalmente" mi saluto' con tono sin troppo affettuoso.
"Lo conosce?" le chiese l'agente. "Certo che si'" rispose lei dinoccolando la
testa. "Va beh, in questo caso... mi scusi per l'incomodo, ma sa e' il mio
dovere e..." "Non c'e' problema, si figuri" lo liquidai. La scopettona mi
chiese se potevo cortesemente seguirla nel suo camerino per aiutarla ad
allacciarsi bene il vestito, che dopo poco sarebbe andata in onda. Una volta
entrati cerco' di avvinghiarsi a me come l'edera, ma un po' piu' fastidiosa,
cosi' fui costretto a rifilarle una gomitata in faccia per calmarle la
fregola. "Mi piacciono i tipi duri" disse lei barcollando e con il labbrone
inferiore che le sanguinava a grandi fiotti "si', picchiami mio feroce
mandingo...". La tv verita' gli ha dato alla testa, pensai, e comunque, dato
che non sono uno che si fa pregare, soprattutto dalle donne, l'accontentai
subito con un preciso calcio sugli incisivi che la stese definitivamente al
suolo.

Uscii fingendo di mettermi a posto la camicia nei pantaloni. L'agente mi
sorrise malizioso, io contraccambiai con un vago cenno della mano ed un
sospiro. Presi l'ascensore e pigiai il tasto che si trovava piu' in basso di
tutti. Mi ritrovai in un piano scarsamente illuminato e quasi interamente
ricoperto di spesse ragnatele. Notai una scala a chiocciola e scesi ancora per
diversi piani. Iniziai a perlustrare tutte le stanze ed i camerini con i
pavimenti che scricchiolavano sotto i miei piedi. Sfondavo le porte che
cercavano di custodire ancora per un poco i loro inutili segreti. Delle figure
vagamente umane si voltavano di soprassalto ogni volta che entravo in qualche
stanza: artisti dimenticati, registi e coreografi passati di moda, ballerine e
soubrette devastate dalle rughe e dalle smagliature con i volti ancora
vistosamente truccati mi sorridevano prima di tornare a fissare il muro
davanti a loro deluse dalla mia indifferenza. Continuai la mia esplorazione
per diverse ore fino a quando mi parve di udire una risata cristallina
infrangere il silenzio sepolcrale di quei corridoi. Cercai di dirigermi verso
quel suono, che ora si faceva sempre piu' nitido e soave. Affrettai il passo e
vidi una luce provenire da una stanza aperta in fondo al piano dove mi ero
venuto a trovare. Si', la risata proveniva proprio da li' dentro. Entrai e
scorsi una sagoma seduta che mi mostrava le spalle. Aveva dei capelli lunghi e
biondi, indossava un paio di jeans sbiaditi ed un maglione rosso vivo a collo
alto. Era lei che avevo vanamente cercato in quegli ultimi mesi ed ora stava
ridendo guardando una vecchia pellicola di Buster Keaton con un rumoroso
proiettore a 16 mm. Si accorse della mia presenza e si giro' lasciando
intravedere gli occhi che gioivano con la stessa intensita' di tutto il resto
del corpo davanti a quelle immagini in bianco e nero. Rimasi per un istante
folgorato dalla sua semplice, ma non ordinaria, bellezza.

"Ti ho trovata, finalmente" le dissi. "Perche' mi cercavi?" "Non lo so nemmeno
io a dire il vero, un po' per lavoro, un po' forse per sopravvivenza... ma chi
ti ha rinchiuso qua per tutto questo tempo?" "Rinchiuso? Nessuno, io sono
sempre stata qua. Questa e' la stanza dove tanti anni fa si visionavano i film
e gli sceneggiati da mandare in onda, dove si facevano i provini agli
artisti... era qui, prima che costruissero tutto il resto naturalmente. E' da
allora che mi hanno dimenticata..." "Ma com'e' possibile che non si ricordino
di te? O non lo vogliono fare?" Lei si strinse nelle spalle. "Siediti qua
vicino" mi disse "ti voglio fare vedere una cosa... guarda la riconosci? Si'
e' "La febbre dell'oro", mi ricorda la mia giovinezza, sapessi quanto mi aveva
commosso la prima volta che la vidi, e ci riesce ancora del resto. Ci sono
tante altre cose bellissime qua dentro, ma tu quanto tempo hai?" "Tutto quello
che vuoi".

Nota dell'autore: ho scritto questo testo parecchio tempo fa e la cosa appare
evidente dai riferimenti ai personaggi politici in voga allora (qualcuno
tutt'ora in voga, purtroppo ;-)) ) e da altri riferimenti sparsi qua e la' per
il testo. Rileggendolo l'ho trovato divertente ed ho pensato di riproporlo
anche perche' questo racconto, che io stesso non ritengo tra i miei migliori,
mi e' particolarmente caro, perche' nelle mie intenzioni voleva essere un
omaggio nemmeno tanto velato al grande Stefano Benni, da cui ho tentato di
sottrarre almeno in parte lo stile e l'ineguagliabile e graffiante ironia.
Meglio lui? Lo so ;-))
@endnode

@node "Document_15" "POESIE"


                        @{i}Rachel Steiner-Robert@{ui} @{b}POESIE@{ub}



A RITROSO

Ho camminato una sera di primavera Nell'universo oscuro di una vita intera
Davanti all'immensità della notte stupenda Ho contemplato le stelle del
passato Morte da tanti secoli e pero' tanto vive Che la loro luce ancora ci
illumina. Ci si sveglia una mattina Che è morta l'estate Ma negli occhi ancora
tumultuano i bagliori di un tempo remoto E nell'abisso di un sogno, un lume
unico E sapere l'inesorabilità del tempo Ricordare che il ciclo della vita non
sarà mai cambiato E continuare a credere nell'incanto della vita Perché un
attimo può durare per sempre Perché strapparsi dalla notte in un momento di
felicità Può aiutarci a salvare la tenerezza in mezzo alla freddezza del mondo
Perché ricordarsi la complicità delle ore passate con un cuore amico Può
aiutarti a cavalcare fino a l'altra parte dell'oblio


LA VIOLENZA DELLA ROSA

All'alba di un giorno nuovo Sorge una bellissima rosa Bianca e rosa Gracile e
tenebrosa I suoi petali fragilissimi Accolgono il primo raggio di luce La sua
interiorità illumina La brina scivola lungo il suo gambo Rabbrividisce di
vitalità Splende tale il sole di maggio Ma se passa una nuvola Che ardisce di
scoprire il sole Le sue spine sfidano il cielo Trema, grida e rifiuta Il buio
delle notti Il freddo del silenzio E si raddrizza con coraggio Per chiedere un
bagliore Un barlume Potrebbe, vorrebbe anche lanciarci i petali In dono Per
solo un minuto di sole, per solo un minuto di pace Ma il cielo resta muto.
Allora manda le sue spine in aria... Frantumano le nuvole La piccola e fragile
rosa ha vinto Anche se ha perso molta energia La violenza della dolcezza
saluta L'oscurità celeste in un addio Che porta forza e disperazione.

Messaggio di speranza alla mia dolcissima rosa sperando che ti sboccia
pienamente sapendo che ti amo interamente


MESSAGGIO SENZA DESTINATARIO

Vorrei parlarti, scriverti come se tu fossi qui Ma so già che non mi
risponderà che il silenzio Che senso ha gridare nel vuoto delle parole vane
Perché cercare nell'aria scura che mi circonda cose che non esistono se non in
me Perché cercarti instancabilmente sapendo già che non ti troverò mai che
forse non lo desidero nemmeno Diventa veramente insopportabile questa mancanza
mancanza indicibile, mancanza inspiegabile ogni giorno sempre più in cerca di
luce ogni giorno un combatto ogni giorno una certezza ogni giorno un dolore
ogni giorno una lacrima asciutta

So benissimo di non poter più procedere cosi Potessi dirmi tu cosa si vorrebbe
fare ma tu non mi senti e le mie parole mi tornano in un muto eco non voglio
più stare li ad aspettare un non so che, un non so quando Lasciami ai miei
sogni, deve rimanere cosi fino a quando, forse un giorno, non ci farà più
soffrire


NON VOLEVO

Non volevo uccidere la musica fra di noi Non volevo aprire la gabbia
all'impurità Non volevo trascinarti aldilà dei tuoi limiti Non volevo vincere
una battaglia Non volevo sottoporti alla mia dolce tirannia Non volevo
lasciarti nessun'impronta Non volevo provare a farti conoscere il mio nirvana
Non volevo raggiungere l'irraggiungibile Non volevo arrivare fino
all'incomunicabilità Volevo soltanto mostrarti un'immagine della mia fantasia
Volevo sotto l'impulso del momento oltrepassare i miei limiti Non volevo
distruggere, volevo costruire un istante speciale Volevo sentire il battito
del tuo cuore Adesso temo che non rimanga che rumore.


IL FUOCO DEL REALE

Il fuoco del reale e il buio delle illusioni perdute Mi sviscerano della mia
gioia assoluta Il luminescente sguardo si è spento Il magma del tuo cuore è
diventato ghiaccio Mi ha abbandonata su una terra arida e frigida Non vedo più
il dolce pianto delle finestre all'alba Le sorgenti sono diventate pietre. E
la mia anima errante si appoggia su quest'altare deserto Laddove nessun dio ha
imposto il suo potere. In cerca di un bagliore, anche se odioso Uscire
dall'inferno e trovare un po' di riposo ... I miei passi stanchi alla tua
povera indifferenza Non risuonano aldilà di questa troppo perfetta parete In
questo livido riflesso s'annebbiano i miei occhi Essere persa in questo mondo
è una schiettissima follia.
@endnode

@node "Document_16" "APPUNTAMENTI CON LA POESIA"


                 @{i}Alessio Saltarin@{ui} @{b}APPUNTAMENTI CON LA POESIA@{ub}



FREMONO TREPIDANTI NELL'ATTESA DEL DECOLLO (Frammenti) Poema in sette canti -
Alessio Saltarin 1996

DUE. L'AQUILA IN PICCHIATA.

For two days' pleasure, mostly "la pesca", fishing, di cui in the which he,
Francesco, godeva molto. E.Pound, A draft of XXX Cantos

- L'aquila ha tredici metri di apertura alare, è lunga diciannove virgola
quarantatre metri, è alta cinque virgola sessantatre metri 1 - spiegò il
professore. - L'aquila fu creata per dare la caccia alla volpe, anche se poi
ci si dovette ricredere, la volpe era assai inferiore alle aspettative. 2 -
Anche noi eravamo studenti del primo anno, matricole 3, ti mandavo i
bigliettini, ricordi? e ti chiedevo di tua sorella, la mia fantasia era piena
di voi: la mia bocca vi reclamava ad ogni istante di riposo. Quando alzasti il
lenzuolo e m'invitasti ad entrare non ebbi nemmeno il coraggio di sfiorarti in
viso.

E il giorno del compleanno del padre, (San Valentino). E le vele scivolano
veloci al largo di Sestri Levante (la baia del Silenzio). E Francesco Sforza,
il Duca, con la gentile consorte Bianca. E la Morte, e molto ci divertiva
l'idea della Morte. (Bisogna guardare più TV ) E la Luna, siccome ero cieco,
mi maravigliai della sua forma (me la immaginavo come una fetta di torta,
quando dicevano: "un quarto di Luna") E come si fa a incontrarti, a scoprirti,
a nuotare contro corrente. E quanto tempo mi rimarrebbe se non dovessi spesso
accontentarti. E spesso l'omo dorme e lui veglia, e molte volte l'omo veglia e
lui dorme. 4 E scrivere poesia. E leggere poesia. E il mezzo busto (o testa)
di ragazza con turbante (o con perla all'orecchio) 5

(Quand'ero leopardo uccidevo le mie prede azzannandole per la gola: l'angoscia
mi prendeva di veder le figliolette vive correre impaurite per non subir
medesima sorte 6.) Io sono il delfino solitario, e molto mi diverte la
compagnia dell'uomo.

Nessuno capì cosa lo scrittore volesse dire con la sua opera, perciò glielo
chiesero al bar davanti ad un cappuccino. Egli, non capì cosa gli
intervistatori volessero dire con la loro domanda. "Vedete, non ho alcuna
risposta. E nessuna storia da raccontare; queste rimaste sono perle che erano
le mie parole, guardate 7."

Anche Elisabetta, il femminile, si perse in una quieta afonìa quando Oreste,
il maschile, le chiese alcune spiegazioni - non capiva, infatti, la sua
rinuncia, il suo diniego, la sua eclissi. Parlarono a lungo nel chiostro, e
tutto il silenzio avvolgeva le loro parole, ed ella si accorse di preferire
quest'ultimo ai discorsi inutili di Oreste. "E' impossibile" gli disse
"continuare a parlare. La mia lingua è il vuoto" Ma egli non comprese.
Gl'intervistatori non compresero. Nemmeno adatti a principiar di capire 8.

TRE. IL FALCO COMBATTENTE.

Fin qui l'opera visibile di Menard, nell'ordine cronologico. Vediamo ora
l'altra: la sotterranea, l'infinitamente eroica, l'impareggiabile 9. J.L.
Borges, Finzioni. S'io fosse d'ombre e papi il sognatore m'avrei la testa
empita di segni e di stupore. Che non esiste se non d'amore.

Ti insegneranno l'arte del duello oltre la visuale, e imparerai a fidarti del
supporto del calcolatore. Il nemico è situato nel cielo, da qualche parte
sopra Pavia, e tu lo ingaggerai con una probabilità P[X] 10 di ucciderlo,
volando sopra Bergamo 11. Tu sei un falco 12, e come un falco sei alto levato,
e solo si frappone fra te e la vittoria il tuffo acquatico della tua preda
13.

In quei giorni il tuo corpo diceva delle braci e del silenzio, presagiva il
distacco nel plasmarmi dei tuoi brividi. Di tutti, questo è il ricordo più
vicino, e reca con sé il veleno dell'assenza ed il seme del ritorno. Di tutti,
questo è l'oracolo di nuovi accadimenti: la misura di quanto belli è l'amaro
del presente.

Hanno avvistato l'elmo nel deserto del Nevada 14 durante un meriggio piovoso e
non si vedeva bene 15 ma era chiaramente l'elmo, l'elmo di Mambrino, che fermo
stava a mille metri d'altezza, girando vorticosamente, e non aveva motori di
sorta. L'elmo era una grossa bacinella di sette metri di raggio di un
materiale metallico che rifletteva il sole calante e girava su se stesso e
brillava ed era un moto silenzioso, finché non si allontanò a velocità mai
vista. L'elmo. Il mago inventore, l'ingegner Augusto 16, sorrise beato nel suo
eremo: ecco l'elmo d'Almonte, che fu di Orlando, ed ecco l'elmo di Mambrino,
che fu di Rinaldo paladino 17. E, signori!, quello che chiaramente si vuol far
passare per un oggetto volante non identificato o per una bacinella, quello
che è e sempre sarà l'elmo a Mambrino sottratto in guerra giusta 18, è il
mezzo della nuova fusione di tecnomagìa, la magnetica levitazione. E ne farai
un giorno un aereo più silenzioso, più veloce che mai.

Sulla nostra tomba, le fredde mattine di Febbraio, risplende la luce del sole
e dietro il mosaico di vetro può perdersi un volto, incastonarsi la Vergine.

QUATTRO. IL CALABRONE.

Suffer love ! A good epithet, I do suffer love indeed, for I love thee against
my will. 19 W.Shakespeare, Much Ado About Nothing, V,II

Solo, sul molo, una fredda domenica di Marzo all'alba, il nonno giunse stanco,
ansimante per la malattia, e posò le membra sulla vecchia panchina. Si
sorprese ad ascoltare il vento ed il suo tessuto, le onde.

Sembra ieri che facevo quindici anni: tanti parenti erano invitati li rivedo
tutti... e mi è scivolata via in un attimo tutta la vita.

Ormai ogni cosa era una tonalità di grigio, o era morto il colore. Il sole
sorgeva come una bomba, un'immane esplosione nucleare - ma non più rossa: solo
nera, bianca e grigia. Sporca 20. Film b/n. 21

S'infrangono le onde come ballerine di un'antica danza e sebbene le veda e le
riconosca non ricordo più il nome del loro colore 22. Il mare è ovunque color
del vino 23, o della pioggia, o dell'asfalto 24 - o il colore dei colori, per
quanto non possa nominarlo o conoscerlo.

Ma all'improvviso fu come folgorato: azzurro, sì, era un bellissimo azzurro!

Mio figlio e i miei nipoti verranno a trovarmi oggi stesso, andremo a mangiare
la zuppa di pesce... è un mare tutto azzurro 25!

"Qui Stacey Hornet 26, CNN 27. La posizione degli Alleati riguardo alla
possibilità di riprendere le ostilità nei confronti della dittatura filo-serba
in Bosnia rimane alquanto incerta. Il Presidente ha assicurato che non
verranno più tollerati attacchi contro le diplomazie occidentali presenti nel
territorio. Nel Mediterraneo orientale è giunta ieri la Saratoga 28, con un
carico di caccia capaci di trasportare missili nucleari a lungo raggio. Per le
ultime notizie rimanete sintonizzati. Stacey Hornet, CNN" Carrello. Primo
piano. Piano americano. Lungo. Fade out 29.

E il giardino aveva un'isola di licnidi 30, non ne avevo mai visti, e
giocavamo, avrò avuto quattordici anni, a rincorrerci e ridevamo sempre. La
fermai e le indicai con mano tremante la serra, dovevamo nasconderci: quando
entrammo le mostrai un banco di gloxinia appena sbocciato. Ci mettemmo sotto e
non finivamo di baciarci.

"Ora ho freddo, ti prego, torniamo" gli dissi, ma le mie parole erano
sopraffatte dal rumore dell'Alfeo. Un fiume sotterraneo si svolge spaventoso.
Non riesce a venire alla luce, provoca disagio e dolore. Viene costretto ad
estendersi sottoterra. Come i labirinti dove albergano i draghi, dove sono
celati i tesori, dove le compagnie di avventurieri crescono, e le loro
abilità. Anche tu, o Maestro del Gioco 31, fosti un avventuriero, ed ora hai
potere di vita e di morte; tu scrivi il mio domani.

Three Rings for the Elven-Kings under the sky, Seven for the Dwarf-lords in
their halls of stone, Nine for the Mortal Men doomed to die. 32

"Torniamo ti prego", ripetevo, "ho voglia di tornarmene a casa, accendere il
camino e triccolare un po'".

1 Sono le misure del caccia bombardiere americano McDonnel Douglas F-15, detto
Strike Eagle. 2 L'F-15 fu progettato per reazione alle voci sulle capacità del
caccia russo MiG-25. Dopo aver investito miliardi di dollari nello sviluppo,
la defezione di un pilota russo a bordo del suo Foxbat rivelò che quelle paure
erano ingiustificate. 3 Nello slang americano, fox è lo studente del primo
anno di università. 4 In Leonardo Da Vinci, Corpus degli studi anatomici nel
castello di Windsor, Della verga 5 Ci si riferisce alla nota opera di Vermeer,
esposta al Mauritshuis, L'Aia. 6 Cfr. Ariosto, Orlando Furioso, I, 34 : "Qual
pargoletta o damma o capriuola, / che tra le fronde del natio boschetto / alla
madre veduta abbia la gola / stringer dal pardo, o aprirle 'l fianco o 'l
petto, / di selva in selva dal crudel s'invola / e di paura triema e di
sospetto : / ad ogni sterpo che passando tocca, / esser si crede all'empia
fera in bocca." 7 Cfr. T.S.Eliot : "I remember/those are pearls that were his
eyes" (WL,II,124-5) 8 Cfr. Dante, Divina Commedia, Inferno : "Andovvi poi lo
Vas d'elezione,/per recarne conforto a quella fede/ch'è principio a la via di
salvazione." 9 Nel noto passo di Borges si fa riferimento al fantastico Pierre
Menard, che attorno al 1930, scrisse tali e quali alcuni capitoli del Don
Chisciotte di Cervantes, pur senza averli copiati. 10 Si legga "pi di x". E'
una notazione comune della statistica per indicare la probabilità di un
evento. 11 La portata di un missile aria-aria di medio raggio AIM-120 AMRAAM è
di 48 chilometri, pari a circa la distanza in linea d'aria tra Pavia e
Bergamo. La PK (Probability of Kill) media di un buon lancio è superiore al
50%. 12 Il caccia leggero Lockheed F-16 è detto Fighting Falcon. Rappresenta
tuttora la pietra di paragone per valutare l'agilità in manovre di
combattimento ravvicinato rispetto a qualunque altro caccia. 13 Cfr. Dante,
Divina Commedia, Inferno. "non altrimenti l'anitra di botto,/quando 'l falcon
s'appressa, giù s'attuffa,/ed ei ritorna sù crucciato e rotto." (La morte per
acqua come via di salvezza? NdA) 14 Il deserto del Nevada è noto per i suoi
numerosi avvistamenti di UFO. Alcuni pensano che nasconda una base aliena. 15
Le foto di presunti "Unidentified Flying Objects" (UFO) sono quasi sempre
sfocate, ma rappresentano spesso delle forme assimilabili a degli elmi
rovesciati o a bacinelle. 16 L'ingegnere italiano Augusto Rota eseguì degli
esperimenti, agli inizi del secolo, sulla levitazione magnetica e sulle
cosiddette "onde hertziane". Si tratterebbe di sfruttare il campo
elettromagnetico per far levitare e viaggiare su piste magnetiche oggetti
anche molto pesanti, senza l'aiuto di alcun motore meccanico. Ancora oggi
vengono eseguiti esperimenti di questo genere su piccola scala in cui
l'oggetto levitato ha la forma di una piccola bacinella. 17 Cfr. l'Orlando
Furioso, Ariosto, Canto I, 28 : "Ma se desir pur hai d'un elmo fino,/ trovane
un altro, et abbil con più onore ;/ un tal ne porta Orlando paladino, un tal
Rinaldo, e forse anco migliore:/ l'un fu d'Almonte, e l'altro di Mambrino" 18
"Affinché veggano le signorie vostre coi propri occhi l'errore in cui versa
questo dabben uomo, chiamando bacino quello ch'è e sarà sempre, l'elmo di
Mambrino toltogli in guerra giusta, e passato in poter mio con lecito e
legittimo possesso [...]" Cervantes, Don Chisciotte, cap. XLIII. 19 "Soffri
l'amore! Un buon epiteto, io infatti soffro l'amore, perché ti amo contro la
mia volontà". 20 Disturbo neurologico noto come acromatopsia : incapacità di
vedere i colori. I malati che ne soffrono descrivono la loro visione in
termini di tonalità di grigio. Spesso riferiscono di avere la sensazione che
le immagini siano "sporche". 21 Pellicola in bianco e nero. 22 Questo disturbo
in neurologia è noto come anomia cromatica : il malato è capace di vedere i
colori, ma non è in grado di nominarli. 23 Ripetuto più volte nei testi
attribuiti ad Omero. Si veda, ad esempio, On the colour sense of Homer di
Gladstone (1877). 24 Nei malati di agnosia cromatica l'abbinamento dei colori
è percepito, ma non riconosciuto. Essi non si sorprendono nel "vedere" oggetti
che in natura hanno un determinato colore con un altro. In altre parole non si
sorprenderebbero di vedere un mare viola. 25 Cfr. S.Penna, Il mare è tutto
azzurro. 26 Il caccia americano Mc Donnell Douglas F/A 18 è detto Hornet
(Calabrone). E' l'unico caccia-bombardiere in attività in grado di trasportare
arsenale nucleare a lungo raggio. E' utilizzato prevalentemente a bordo di
portaerei. 27 Rete televisiva americana che trasmette notiziari ventiquattro
ore su ventiquattro. 28 Portaerei americana, classe Nimitz. 29 Dissolvenza. 30
Lychnis coronaria o agrostemma dei giardinieri, pianta perenne con fiori rosa
acceso. 31 Ci si riferisce ai cosiddetti "Giochi di Ruolo" (Role Playin'
Games) il cui precursore fu "Advanced Dungeons and Dragons". Lo scopo di detti
giochi è il calarsi nei panni di un personaggio fantastico ed esplorare
labirinti sotterranei per trovarvi tesori. Le azioni del personaggio sono
giudicate da un Maestro del Gioco (Game Master) che funge da deus-ex-machina e
che ha potere di vita e di morte su tutti i giocatori. E' fortemente presente,
in questo tipo di giochi, un meccanismo di apprendimento basato
sull'esperienza che permette di affinare le proprie capacità, soprattutto
quelle magiche. 32 Da "The Lord of the Rings" di J.R.R. Tolkien, la leggenda
degli anelli (vv. 1-3). "Tre Anelli per i Re degli Elfi sotto il Cielo/ Sette
per i Signori dei Nani nei loro Palazzi di Pietra/ Nove per gli Uomini Mortali
votati alla morte"

La prima parte la potete trovare su DADAmag 1
@endnode

@node "Document_17" "IL TRASLOCO"


                               @{i}Antonio Galasso@{ui}

                                 @{b}IL TRASLOCO@{ub}


Oggi si fa il trasloco.

L'appartamento è vuoto.

Ciao vecchia casa, sospirano i bambini, salutando

con le loro manine.

Il furgone aspetta ancora il divano, due poltrone e il televisore.

La mamma porta in gabbia il pappagallo e il vaso: verde e giallo.

Oggi si fa il trasloco. Che allegria, ma anche un po' di stanchezza e di
malinconia.

Io, personalmente, adoro le poesie di Antonio. E spero che voglia inviarmene
altre. Sono certa che i lettori di Dadamag saranno entusiasti quanto me. E
orgogliosi di ospitare un talento in erba. R. Stilli
@endnode

@node "Document_18" "POESIE"


                                @{i}Luciano Somma@{ui}

                                   @{b}POESIE@{ub}



POTEVAMO

Potevamo essere io e te due voci nel silenzio un volo di gabbiani ali nel
vento l'urlo dell'alba il sorriso caldissimo del sole sotto le coperte ci
saremmo scambiati il desiderio dei nostri corpi stanchi me il gelo
dell'invenro le sue notti ci hanno divisi ed oggi siamo ghiaccio.


FORSE FU UN BENE

Forse fu un bene padre fermare la tua storia col mandorlo fiorito chiudere gli
occhi senza aspettare il gelo dell'inverno lasciando nei tuoi figli l'eredita'
di vivere. Avevi gia' provato a masticare come un boccone il pane reso duro
dalle battaglie quotidiane stanco. La sofferenza del tuo immenso vuoto noi la
sentiamo come un fuoco vivo perche' e' diverso il sangue quando sta uscendo
dalle tue ferite ha un altro suono l'urlo quando e' parte di te della tua
carne. Per te fu cielo terso ed al tuo sguardo ti sembro' un miracolo il non
dover portare sul calvario la croce d'un'amara solitudine. Forse fu un bene
padre.


GOCCIA DI SOGNO

L'oro dei campi e' stato calpestato da pesanti stivali la' sul ramo bruciato
il pettirosso e' come un cristo nano crocifisso acre nell'aria il fumo e' gia'
veleno la terra e' come un melograno aperto una goccia di sogno da un petalo
di rosa vola decisamente per posarsi sul gelso abbandonato in agonia


NON HANNO SENSO

Ma come puo' sorridere il mattino ad occhi che non vedono futuro nei casolari
dove il pane e' duro tra lacrime di pietra c'e' il tramonto in un abisso senza
piu' memoria senza piu' luce tra i sopravvissuti per potere inventare un nuovo
sole addio alle armonie rubate ad un'infanzia ferita ed umiliata genuflessa
nell'inutile attesa d'una Pasqua violenza di speranza crocifissa addio a cieli
tersi e voli d'aquiloni agli olivi divelti dalla sorte non hanno senso piu'
l'odio e l'amore sa di bestemmia la parola morte.
@endnode

@node "Document_19" "POESIE"


                                @{i}Pietro Cimino@{ui}

                                   @{b}POESIE@{ub}



(1) Avevamo grandi occhi...

Occhi grandi, buoni per guardare,

occhi belli, buoni per vedere il mondo.

Buio, nient'altro che buio c'era tutt'intorno.

Erano freschi e scuri i nostri occhi,

freschi e scuri come un prato in una notte d'aprile.

Un alito di vento,

un dolce, tiepido alito di vento,

ci accarezzava le ciglia;

un dolce, tiepido, alito di vento

accompagnava il nostro ruscello di lacrime

verso il mare...


Questo di notte,

questo di notte ci accadeva.

Di giorno vendevamo fiori per le strade,

vendevamo fiori ad altri occhi:

ad occhi un po' meno dei nostri spaventati dal destino.


Al pari delle lacrime di notte,

di giorno le nostre unghie

crescevano a dismisura.


Ma vendevamo fiori,

nient'altro che fiori a chi

ad uno ad uno ci ammazzava.


(2)

Lo hai rivisto per anni,

tutti i giorni,

ogni giorno uguale:

tuo padre aggrappato

all'ultimo gancio dell'ultimo vagone.

Il suo sorriso più bello

affidato a un dente solo:

un solo dente e per giunta giallo.


Poi lo hai visto cadere...

poi non lo hai visto più...


Sputi nel secchio

sul bordo della strada.

Sputi il grumo di sangue

che ti si è fermato in gola;

sputi nel secchio se non ti vede nessuno.


Domani partirai di primo mattino.

Ti aggrapperai all'ultimo gancio

dell'ultimo vagone di un qualsiasi treno

e a guardarti partire, pensi,

a guardarti cadere, per fortuna,

non ci sarà nessun bambino.


(5)

Le foglie sul sentiero,

irrigidite dal gelo,

crepitando alzan grida di morte,

se il mio piede di piombo su di loro si posa.

E il mio piede si posa,

su questo e quant'altro nel tempo respira

il mio piede si posa,

spesso a mia insaputa.


(6)

Tempo.

Ansimare di un vecchio,

unghie conficcate nel muro del recinto,

respiro che si blocca di schianto.

Tempo.

(7)

Ho visto...

- ditemi voi cosa avrei dovuto vedere -

ho visto bombardare le città

e ho visto bombardare le macerie...

poi ho visto la pubblicità.

Ho visto il cibo prigioniero di bocche già sfamate

e secchi visi di bimbo incastonati in seni anzitempo avvizziti.

Ho visto...

- ditemi voi cosa avrei dovuto vedere -

ho visto pugni alzati e ho visto

tute sporche di grasso crocifisse sulle ciminiere...

poi ho visto la pubblicità.

...

Ho visto uomini cercare,

come cani senza padrone

nell'immondizia un po' di pane.

Ho visto donne piangere

di nascosto e in silenzio

come quando si prega.

Ho visto madri scavare,

con lunghe unghie nere,

piccole tombe per i loro piccoli amori...

poi ho visto la pubblicità.

Ho visto...

- ditemi voi cosa avrei dovuto vedere -

ho visto Dio guardare,

con gli occhi del suo più fanatico fedele,

tutti noi in riga sull'altare:

la candela che arde e si scioglie in suo onore...

poi ho visto la pubblicità.


(9)

Solo alla fine

infine giungono le parole.

Come un silenzio estremo,

un estremo argine allo straripare del dolore.

Il solco da cui si generano i sorrisi...

dici, pensi... pensi e taci.

Solo piaghe,

nient'altro che ferite

tutt'intorno vedi.

Nient'altro che ferite:

le labbra appena schiuse,

le rughe che tagliuzzano il cuscino,

le mille bavose crepe che scavano nel muro.
@endnode

@node "Document_20" "POESIE"


                               @{i}Luca Zoccarato@{ui}

                                   @{b}POESIE@{ub}



IL MIO CUORE

Sento le pareti sottili del mio cuore che si differenziano dal tutto, scatola
vuota da colmare di profumo, fatte di antica polvere d'ossa, compatte.
Comprerò dalla Luna un po' d'illusione, solo per mettercela dentro; che entri
un po' di luce.

ALLA NEVE

Nel danzare di un velo di neve guardato di traverso da un vetro trovare le
risposte alle mie domande di certo, qualcuno tra quei fiocchi.

Turbina ovatta fuori dalla tana copre di bianco, avvolge il rumore. Immobile
pace, la vedo a un passo, mi chiama, vorrei scompormi, e cadere dal cielo.

Ma intruso, tra quei soffici grani devo cercare la mia differenza con quelli,
che infiniti specchietti di luce loro, a terra, sono subito insieme.

SENZA TITOLO

Che possa portare il mio cuore selvaggio qualcosa, donando ai malati amore e
carità, pallida luce come esile filo di speranza; fumo verso il sole viene dal
fuoco che arde bruciando la mia carne, segnale di vita consumata tra essere, e
non essere; parlare sottovoce alla tempesta, sfidare il mare in burrasca
questo oso, sogno solo mio, guardato a vista dai miei cani. Un giorno, sarò
tanto potente da tenermi la vita tra le mani.

16/9/1993: BUONI PROPOSITI

a partire da domani mattina cercherò di farmi carico di tutte le atroci
sofferenze del mondo. questa sera no.

LA CHIESA

Sinergie di volute contorte ascendono a dio visti dal punto più alto cori
belanti anelanti su file di panche ANIME tirate dal tempo in fogli sottili di
carta velina ombre spalmate si muovono piano dietro all'altare VECCHIE di anni
spremuti perduti quasi nascosti ma senza speranza futuro e passato perché
ricordare di essere stati vivi quando la vita la vedi con gli occhi SPECCHIO
un mostro sul viso, e come d'incanto a fare domande dentro al buio di una
chiesa.

MERCOLEDI' 17 FEBBRAIO 1993

Dieci minuti prima della fine sette miliardi di simpatici nanetti ballavano
allegri sopra la loro terra.

LA CADUTA

Un giorno scese un tizio su questa terra e mi disse che era Dio. Allora io
presi la mia bottiglia più bella e bevemmo insieme, lasciammo venire il
mattino guardando il fondo del bicchiere, senza dire una sola parola. Alla
fine lui ha alzato i suoi occhi da pazzo e mi ha chiesto "Che cosa vuoi?"
Allora io ho tirato fuori la mia pistola e gli ho sparato al cuore, amore.

PER DIRITTO DIVINO

A questo punto della mia vita, vengono da me moltissime persone, ogni giorno,
e mi chiedono di risolvere tutti i loro problemi. Così, giusto perché possano
essere sereni, mica perché ci credono fino in fondo. Quello che sanno, dal
loro profondo, è che è tanto comodo venire alla sala del trono e dire: "Mio
Signore, ti prego fammi questo e fammi quest'altro, hai tutta la mia fede..."
E se io non potessi? E se non ne fossi capace? E se non ne avessi voglia? Se
queste migliaia di pecore belanti considerassero per un momento che anche io
posso sbagliare, o che posso semplicemente essere stanco, verrebbero
ugualmente da me? Mi cercherebbero ancora? E se fossi io, per una volta, se
fossi io ad aver bisogno di uno di loro, che cosa mi risponderebbe costui?
Anzi, come reagirebbe? O addirittura: reagirebbe?

Non so per quanto ancora le mie forti spalle potranno reggere il peso immane
di questa fiumana senza sosta di insignificanti richieste. Questo mucchio
enorme di sgorbi petulanti non vuole la pace, né chiede libertà. Ciascuno di
loro vuole il male di tutti gli altri e io sono stanco di fare finta di non
vedere... e sono stanco di combattere per questi stupidi. Credo che uno di
questi giorni volterò le spalle a questa terra squallida, e non mi occuperò
più delle vicende di questi miei sudditi. Che si scannino pure l'uno contro
l'altro, sono condannati a vivere per sempre facendosi la guerra tra loro, per
rimanere comunque schiavi.

MONDO DI VETRO

una vita in un mattino di mezzo sole, diventa d'incanto una piccola stanza
piena di lunghe figure di cristallo, che tremano in bilico su fragili basi.
solo due occhi socchiusi spiano intorno, fingendo uno sguardo leggero, quasi
attento a non esplodere il vetro.
@endnode

@node "Document_21" "L'antro della posta"

                               @{i}Renato Rolando@{ui}

                             @{b}L'antro della posta@{ub}



                     Carissime e carissimi, sarò breve.

 Avrei dovuto fare il logorroico per l'enorme quantità di lettere ricevute.
 Incredibile. Vi ringraziamo di cuore per la vostra sentita partecipazione.
    Grazie, siete il pubblico di lettori migliore che abbiamo mai avuto.
                             Continuate così : )

Allora passiamo alle lettere: avendo poco tempo inserirò per prime quelle di
  tutti i miei parenti e amici che sono venuti a trovare il sito. Ci scrive
dunque tal Federico Ziberna dott., nientemeno che dall'Università Degli Studi
        di Trieste, sezione comunicazione multimediale e telematica.

Costui ha fatto una cosetta molto bella sulla gestione dinamica delle pagine
accatimellate; ci puoi inserire commenti o in fondo o addirittura in mezzo al
  testo, puoi monitorarle in più modi and moore and moore. Il sito è anche
molto carino. Sono andato a vederlo e ci ho lasciato un bel 'Non ci ho capito
  nulla', cosa in effetti piuttosto vera. Ed immediatamente... zacchete! Mi
           sono arrivate spiegazioni. I prodigi della tecnologia.

 Insomma è interessante, bravo il nostro dott. (Tra l'altro caro dott. nelle
  tue lettere ti sei dimenticato di dirci che anche noi siamo bravini...).
Comunque il posto è su: http://www.lscmt.univ.trieste.it/nelson/nelsondoc/ .

  Poi chi ci ha scritto? ecco questo è interessante: nientemeno che il Web
              Master di Yahoo! Faccio che ricopiare la lettera:

 8<-------------------------------------------------------------------------
                                 From: Skunk
                   Subject: Un bel giorno ci incontreremo?
                                 To: DADAmag

                           Cari amici di DADAm@g,
   siete tra i primi cui voglio dare la lieta novella: una nuova ezine
italiana ha iniziato a vagire... Per qualche tempo, collegandovi all'HP dello
  Skunk Site, http://aspide.it/freeweb/Skunk/, troverete solo una squallida
paginetta... Ma chissà che i nostri sogni non riescano ad essere tramutati in
 realtà e venga fuori un buon lavoro... Col sogno di poter essere un giorno
                             "linkati" a voi...
                                  A presto,
                                    Skunk
 8<-------------------------------------------------------------------------

Vabbé non ci siete cascati, non è proprio il web master ed effettivamente c'è
   solo una squallida paginetta, ma Internet non è forse iniziata con una
   squallida paginetta? (La teoria attualmente più accreditata parla di un
      big-bang, una grande esplosione di accatiemme informatico che...)

Signor Web master, intanto grassie per i complimenti al nostro sito e forsa e
                                  coragio!

 Passiamo ad altro: ci scrive questa fanciulla che non conosco, sicuramente
bellissima ed intelligiente anche perché (guardate che l'errore ortografico è
  per una battuta) dicevo perché praticamente parla solo dei miei racconti.
                      Avrei dovuto metterla per prima:

 8<-------------------------------------------------------------------------
                              From: Elena Seles
                              Subject: DADAMAG
                             To: Renato Rolando

 Carissimi, siete sempre nel mio cuore. [...] il racconto del pesce [...] mi
era piaciuto abbastanza, è di quello sui vigili urbani che non ho capito una
   sega. Pazienza, adoro leggere riviste in questo modo. Sono entusiasta !
                                    Elena
 8<-------------------------------------------------------------------------

 Adoro fare il censore! Graffie Elena, anche tu sei sempre nel nostro cuore.
               Adoriamo farci sfogliare in questo modo! Baci!

 Beh, per non appesantire direi che è tutto. Tutto? Dimenticavo il Cotroneo.
E' un critico letterario di una rivista di dubbia fama, l'Espresso. Ma si sa,
 siamo abbastaza aperti a tutto e tutti. E quindi è con grande onore che vi
                          rifilo la sua recensione:

 8<-------------------------------------------------------------------------
  Ho sfogliato la rivista Dada. E' carina ma è un po' troppo addizionata di
 anidride carbonica. Troppe biografie che non interessano più di tanto. E un
           certo gusto nel voler essere spiritosi a tutti i costi.

  La vita non è un film di Woody Allen. E neppure la letteratura. Scrivete
     narrativa, articoli e versi. Fate sì che qualcuno li legga e possa
  giudicarli, ma per favore toglietevi un po' di mezzo (in senso metaforico
naturalmente, e senza nessuna offesa), andrà tutto meglio. Aspetto di leggere
       cose vostre, di voi mi sembra di sapere fin troppo. Buon lavoro
                              Roberto Cotroneo
 8<-------------------------------------------------------------------------

     Caro Roberto Cotroneo grazie, ho sfogliato (sfogliato?) la tua mini
  recensione. E' carina ma è un po' troppo addizionata di ammoniaca. Troppe
biografie che non interessano più di tanto. E un certo gusto nel voler essere
                          critici a tutti i costi.

          La vita non è un film di Tarantino. E neppure la critica.
                           Grazie di esistere : )

Mi raccomando recensiteci, recensiteci recensiteci che vedremo di rendervi la
                                cortesia : )

  Ultime cosette al volo: ci si puo' abbonare alla rivista, sicuramente lo
    avremo già scritto dappertutto; il buon Somma sceglie per 'Diritto &
 Famiglia' racconti da pubblicare. Contattatelo alla mail somma@netlab.it. E
                               questo è tutto.
                                 Buona vita.
                            Il vostro umile RRE.
@endnode

@node "Document_22" "Mondo Boiazzo"


                               @{i}Fabrizio Pucci@{ui}

                                    @{i}AAVV@{ui}
                                @{b}Mondo Boiazzo@{ub}
                  (Cas, 1997, The Uncle Tolo's Production)



Questa raccolta è la colonna sonora dell'omonimo film autoprodotto. Bisogna
dire subito che come accade quasi sempre nelle compilation, non tutti i brani
si rivelano dello stesso livello. Di seguito quindi segnalerò solo le cose più
interessanti. Senz'altro particolari (fin dal nome) i Teatro Satanico Charles
Manson, carina "Sonetti" degli In Vitro Test in cui viene declamata una poesia
erotica. I sempre ottimi Ataraxia ci propongono "L'ultimo arazzo" e
l'ossessiva "Nec mortales sonans". Molto interessanti anche le poesie recitate
da Macabrina "Ode allo scarafaggio" e "Ode di odio a tutti i tegami".
Divertenti e piacevoli i Petrifieds con la strumentale "Hang man's brain" e
anche Colloquio raggiunge la sufficienza con la strumentale "Cisti".

Sottolineo comunque che si tratta di una produzione per palati forti!

Per ricevere la cassetta inviate lire 7.000 s.p.i. a: Babbo Tolo - Via 4
Novembre 4 - Portomaggiore (FE)
@endnode

@node "Document_23" "Fikafutura n. 1"


                               @{i}Fabrizio Pucci@{ui}

                            @{b}Fikafutura n.1 (1997)


@{ub}
Come potrete capire fin dal titolo, questa rivista non ha peli sulla lingua ed
è curata quasi interamente da personaggi femminili. L'impostazione è tipica
dei prodotti Shake, senza barriere culturali e senza vergogna nel proporre
temi scomodi. L'oppressione del patriarcato, la situazione delle donne in
rete, l'autodifesa femminile e la musica techno, sono alcuni dei temi
affrontati in questo primo numero. Inoltre interessanti le interviste alla
scrittrice Kathy Acker, a Flavia Alman e a Sabine Reiff. Simpatica la prima
parte di un fumetto a colori realizzato nello stile "grafica poligonale" del
computer.

Potete trovare la rivista nelle librerie Feltrinelli (lire 6.000) o
richiederla direttamente all'editore: Shake - Via C. Balbo 10 - 20136 Milano
@endnode

@node "Document_24" "La cura"


                               @{i}Fabrizio Pucci@{ui}

                               @{i}FRANCO BATTIATO@{ui}
                                   @{b}La cura@{ub}
                            (Mcd, 1997, Mercury)



Questo mini cd contiene solo 2 canzoni, "La cura" una bella canzone d'amore
(di quelle intelligenti!)  tratta dal cd L'imboscata e "Dias extraños", che è
una versione in lingua spagnola di "Strani giorni". Quest'ultima, è a sua
volta già presente in un cd di Battiato cantato in spagnolo. Le canzoni, che
per quanto riguarda i testi sono state scritte dal filosofo Sgalambro, sono
entrambe valide. Adesso però mi chiedo, qual'è l'utilità di questo disco?
Ricordiamo che i mini-cd in Italia costano mediamente sulle 12.000 lire e non
sono proprio regalati. Come minimo ci si dovrebbe aspettare quattro o cinque
brani con qualche canzone inedita, o versioni live di pezzi già noti, qualcosa
insomma che possa far valere l'acquisto anche a chi ha già il disco o lo
acquisterà in seguito. E invece niente... Che fregatura!
@endnode

@node "Document_25" "Neo Gothic"


                               @{i}Fabrizio Pucci@{ui}

                      @{b}Neo Gothic n.9/10 (Novembre 1997)

@{ub}

Ad un anno di distanza dal precedente, esce questo numero doppio che fin dal
primo impatto si segnala come una piccola gemma da leggere e conservare con
cura. La rivista (in formato A5 con i fogli raccolti da una fascietta di
plastica) tratta principalmente il tema gotico, in particolare la musica e
altre forme d'arte come il cinema e la letteratura. In questo numero sono
presenti articoli sul mito di Ludwig di Baviera, l'Abbazia di Monteveglio,
Matilde di Canossa. Tra le interviste segnaliamo quelle a London After
Midnight, Die Laughing, Pankow / Limbo, Estasia, Land of Passion. Per lo
spazio cinema, è presente uno speciale sul regista Roger Corman., mentre per
la letteratura c'è un articolo su Dostoevsky. Inoltre 2 racconti e molte
poesie interessanti. Per ultimo abbiamo lasciato le recensioni musicali,
veramente tante: una indispensabile guida per poter scegliere i cd e i demo
più interessanti del genere gotico.

Per ricevere una copia inviate lire 7.000 s.p.i. a: Alessandro Fabianelli -
Via Imola 1 - 40128 Bologna
@endnode

@node "Document_26" "The Cure"


                               @{i}Fabrizio Pucci@{ui}

                                  @{i}THE CURE@{ui}
                                  @{b} Galore@{ub}
                        (Cd, 1997, Fiction/Polygram)



Il sottotitolo The singles 1987-1997 rivela subito che si tratta di una
raccolta con i lati A dei singoli usciti nell'ultimo decennio, eccetto un
inedito intitolato "Wrong Number". Il confronto del suddetto cd con la
raccolta Staring at the sea - The singles, che conteneva i singoli usciti tra
il 1979 e il 1985 mette subito in evidenza che forse il periodo di maggior
fertilità artistica del gruppo era stato negli anni '80. Per avvalorare tale
tesi eccovi alcuni titoli che si possono ormai considerare dei classici:
"Killing an arab", "10:15 Saturday night", "Boys don't cry", "Jumping someone
else's train", "Charlotte sometimes", "In between days", Close to me", "A
night like this" tutti presenti su Staring at the sea. Comunque bisogna
riconoscere ai Cure che anche negli anni successivi sono riusciti a mantenere
un livello compositivo ragguardevole e quindi tra i 18 pezzi presenti su
Galore, troviamo numerosi brani validi come "Just like heaven" (avete mai
sentito l'ottima versione realizzata dai Dinosaur Jr?), "Lullaby", "Friday I'm
in love".
@endnode

@node "Document_27" "D'amore, di morte e di altre sciocchezze"


                               @{i}Fabrizio Pucci@{ui}

                              @{i}FRANCESCO GUCCINI@{ui}
                  @{b}D'amore, di morte e di altre sciocchezze@{ub}
                                  (Cd,1997)



Francesco Guccini fa parte dei cantautori storici della musica italiana. Nei
primi dischi ci aveva abituati molto semplicemente, con una chitarra, la sua
voce con la erre e i suoi splendidi testi. Con il passare degli anni la musica
si è arrichita, le partiture si sono fatte più ricercate e al passo con i
tempi. In questo ultimo lavoro Guccini riesce come di consueto, a creare
un'atmosfera malinconica ma raramente triste. I brani più interessanti sono
l'iniziale "Lettera" (il pezzo più ritmato e veloce), "Quattro stracci" (con
un bel testo) e "Cirano" L'unica critica che mi sento di fare è riferita al
brano conclusivo, "I fichi", scritto con il tono scherzoso di Opera buffa e
che stona un po' con le altre canzoni del disco.
@endnode

@node "Document_28" "Desaparecido"


                               @{i}Fabrizio Pucci@{ui}

                                   @{i}LITFIBA@{ui}
                                @{b}Desaparecido@{ub}
                                (Cd,1985,IRA)



Correva l'anno 1985 e in Italia vigeva imperante il luogo comune "l'erba del
vicino è sempre più verde", così che a parte i cantautori e le tipiche canzoni
all'italiana, il resto veniva considerato ben poco e il pubblico rocchettaro
rivolgeva (sbagliando) tutta la sua attenzione all'estero. Desaparecido però
rompe questo stato di cose e supportato dalle riviste del settore (in
particolare da "Il mucchio selvaggio" e "Rockerilla") riesce ad ottenere un
ottimo successo. Il disco in effetti è molto bello e a più di dieci anni di
distanza si può considerare un lavoro fondamentale. L'iniziale "Eroe nel
vento" con la sua apertura di chitarre diventa un vero e proprio inno. "La
preda" rimane tra le mie canzoni preferite del gruppo, insieme a "Tziganata" e
"Desaparecido", ma anche le altre non sono da meno. Con il successivo 17 Re, i
Litfiba sfornano un altro ottimo disco e aprono la strada, oltre al loro
successo di massa, a decine di altri gruppi.
@endnode

@node "Document_29" "The fat of the land"


                               @{i}Fabrizio Pucci@{ui}

                                   @{i}PRODIGY@{ui}
                             @{b}The fat of the land@{ub}
                          (Cd, 1997, UDP/RTI Music)



I Prodigy sono uno tra i più conosciuti gruppi techno e questo è il terzo
lavoro, dopo l'esordio The Prodigy experience (1992) e il famosissimo Music
for the jilted generation (1994). Rispetto al secondo album, "The fat of the
land" è più orientato verso il rock e chi è andato a vederli dal vivo in
questo tour non potrà che confermarlo. Il disco parte ottimamente con la
doppietta di "Smack my bitch up" (bello l'intermezzo arabeggiante) e del
singolo "Breathe". Si cambia atmosfera con l'hip hop di "Diesel power", per
tornare a ritmi più serrati in "Funky shit". Il metal di "Serial thrilla",
presenta un cantato molto simile, almeno nella forma, al punk. Belli i suoni
di "Mindfields", più solare "Narayan" dove troviamo Crispian Mills dei Kula
Shaker. "Firestarter" è il primo conosciutissimo singolo, uscito addirittura
già nel 1996. Dopo "Climbatize", chiude "Fuel my fire" una cover delle L7  il
cui cantato ha molto dei Sex Pistols. In conclusione non posso che affermare
la piacevolezza dell'ascolto, che sarà senz'altro gradito anche a molti
appassionati della musica rock e non potrà che aprire ai Prodigy le porte ai
grandi concerti da stadio: per il gruppo l'epoca dei rave clandestini è
finita!
@endnode

@node "Document_30" "Barrett"


                               @{i}Fabrizio Pucci@{ui}

                                 @{i}SYD BARRETT@{ui}
                                   @{b}Barrett@{ub}
                                (Cd,1970,Emi)



Forse alcuni di voi non si ricorderanno di Syd Barrett, ma è stato un
personaggio che ha lasciato la propria impronta su numerosissimi artisti
venuti in seguito ed è entrato a far parte della storia del rock. Syd Barrett
è stato uno dei fondatori dei Pink Floyd (nome inventato proprio da lui unendo
i cognomi di due chitarrisri blues georgiani, Pink Anderson e Floyd Council) e
sue erano la maggior parte delle prime canzoni composte dal gruppo. I brani di
Barrett ottennero subito grande successo, "Arnold Layne" e "See Emily play"
scalarono le classifiche e il primo disco The piper at the gates of dawn
rimane insieme a The Wall (composto da Roger Waters, l'unico altro vero
creativo che farà parte dei gruppo), una delle cose migliori dei Pink Floyd.
Non si sa cosa abbia iniziato a minare l'equilibrio psichico del chitarrista,
alcune ipotesi sono l'abuso di droghe, lo stress psicologico dovuto alle
pressioni dei manager, le enormi aspettative che molte persone avevano riposto
in lui. Fatto sta che Syd iniziava a diventare sempre più strano ed
introverso. Collabora ancora alle registrazioni del secondo disco dei Pink
Floyd, A saucerful of secrets, ma il 6 Aprile 1968 esce dal gruppo e viene
sostituito con David Gilmour. A questo punto Barrett inizia la sua travagliata
carriera solista che lo porterà ad entrare e uscire dalle sale di
registrazione con molta discontinuità ed insicurezza e a passare intere
giornate a letto. Riprende alche il suo vecchio hobby della pittura. Nel 1970
escono entrambi i suoi unici dischi, The madcap laughs e Barrett. Quest'ultimo
è un vero gioiellino intimista da cui non sembrano per nulla trasparire i
problemi psicologici e le insicurezze dell'autore. Tra i diamanti che brillano
maggiormente troviamo "Baby lemonade", "Love song", "Gigolo aunt",
"Effervescing elephant". Dopo ci fu ancora qualche sporadica apparizione con i
Pink Floyd, quache intervista e lunghissimi periodi trascorsi a casa senza
fare niente o guardando la televisione. Nel 1975 compare al matrimonio di
Gilmour ed è quasi irriconoscibile, completamente pelato e grassissimo. Negli
anni successivi si rasa anche le ciglia e l'estraniamento dal mondo giunge a
un punto di non ritorno.
@endnode

@node "Document_31" "Pop"


                               @{i}Fabrizio Pucci@{ui}

                                     @{i}U2@{ui}
                                     @{b}Pop@{ub}
                             (Cd, 1997, Island)



Nella recensione precedente dicevamo che i Prodigy spostano la techno verso il
rock. Gli U2 fanno l'esatto contrario, allontanandosi dal rock per avvicinarsi
a suoni più tecnologici grazie all'utilizzo del campionatore. Non avrete che
da divertirvi a individuare la miriade di suoni elettronici con cui hanno
farcito ogni brano. Certo, chi ha seguito solo i primi dischi del gruppo
(ricordiamo Boy, War, Under a blood red sky) potrebbe avere un po' di
difficoltà a riconoscerli: quanto sono cambiati! Daltronde non è cambiata solo
la musica, ora sono multimiliardari e dietro al loro nome gira un business
enorme fatto non solo di dischi ma di concerti, sponsorizzazioni, gadgets,
ecc. Nonostante ciò, il cd è perfettamente riuscito, molti sono i pezzi che
cercano nuovi mezzi espressivi e questo per un gruppo che ha pubblicato così
tanti dischi, è un bel complimento!. Tra i brani da segnalare: "Discothèque",
"Staring at the sun", "Miami", "The playboy mansion", "Do yoy feel loved".
@endnode

@node "Document_32" "Speciale"


                                 @{i}Roberta B.@{ui}

                 @{b}CAPPUCCETTO E LE ALTRE RAGAZZE DEL MUCCHIO@{ub}

                      Autori vari (Booklet,1987,Apatya)



Quello che si fa in musica a volte lo si può fare anche con la scrittura,
infatti ciò che sto per dirvi è l'esistenza di 22 racconti che narrano le vite
parallele di Cappuccetto Rosso, in pratica un remixaggio della nota favola di
Charles Perrault. Cappuccetto Rosso e le altre ragazze del mucchio è il suo
titolo, l'idea è partita da Fabio Casagrande Napolin, già autore di fiabe
sostituzioniste, racconti e poesiole. I racconti contenuti in questo booklet,
peraltro dalla copertina molto originale e assai provocante... sono in maggior
parte scritti in chiave comico grottesca, come Cappuccetto Rotto ( vista dalla
parte del lupo ), Cappuccetto Rosso in chiave fantascientifica, Cappuccetto
Zarro, Cappuccetto Rasta e così via in tutte le versioni più strane e
fantasiose.

Per ricevere una copia del booklet inviare lire 8.000 s.p.i. a: Apathya - c/o
Fabio Casagrande Napolin - Via Roma 53 - 31021 Mogliano Veneto (TV)
@endnode

@node "Document_33" "Registrazione audio"


                               @{i}Fabrizio Pucci@{ui}

               @{b}REGISTRAZIONE AUDIO: I VARI SISTEMI A CONFRONTO@{ub}



Qualunque appassionato di musica ha la necessità di dover fare una copia dei
propri cd e vinili, per ascoltarli fuori casa, in macchina o per strada con un
lettore portatile. Oppure potreste avere delle musicassette a cui tenete molto
e vorreste copiarvele in un supporto più affidabile e duraturo. Vediamo allora
quali sono i supporti che offre il mercato e le loro caratteristiche
principali.

MC La musicassetta è il supporto più anziano e quindi anche il più superato
tecnicamente. Ha dalla sua l'enorme diffusione e il costo molto limitato delle
cassette da registrare. I suoi difetti, però sono molti: fruscio di
sottofondo, usura del nastro con conseguente degrado della qualità di ascolto,
disallineamento delle testine con il nastro, ricerca dei brani non ottimale
(si basa solo sugli spazi non registrati tra un brano e l'altro) e lenta. E'
vero che alcuni lati negativi sono stati, con il passare del tempo, molto
migliorati nei registratori di fascia alta (per ridurre il fruscio ad esempio
sono stati introdotti il Dolby B, C, HX Pro e in ultimo S) però alle soglie
del duemila si può affermare che ormai la musicassetta non costituisce più un
sistema al passo coi tempi.



DAT La cassetta DAT (Digital Audio Tape) è stata il primo supporto di
registrazione audio in formato digitale e si basa su una meccanica molto
simile a quella dei videoregistratori e telecamere video 8, ma la cassetta è
più piccola. La durata massima di registrazione è di 180 minuti (360 minuti in
velocità dimezzata) e la velocità di ricerca dei brani (accessibili indicando
il numero) è notevolmente superiore a quella delle musicassette, ma inferiore
ai CD. Tecnicamente, la qualità audio del DAT è superiore a quella dei CD,
perchè utilizza una maggiore frequenza di campionamento. Purtroppo però fin
dalla sua introduzione il DAT è stato osteggiato dalle case discografiche,
intimorite dalla possibilità di fare copie digitali perfette dei cd e quindi
nei negozi non sono mai comparse cassette DAT preregistrate. Il deck DAT però
è diventato uno standard usato nelle sale di registrazione e un'ottimo
supporto casalingo per quelli che l'hanno comunque acquistato.



DCC La cassetta DCC (Digital Compact Cassette) è stata inventata dalla
Philips, ed il suo scopo è quello di far passare alla qualità del suono
digitale, senza rinunciare alle tradizionali musicassette: infatti nei
registratori e lettori DCC si possono sentire anche queste ultime. La DCC è
abbastanza simile a una musicassetta, ma il nastro è protetto da uno
sportellino tipo quello dei floppy disk per computer, le durate disponibili
sono da 60, 75 e 90 minuti. Il fruscio è completamente assente, il problema
del disallineamento delle testine presente nelle MC è stato drasticamente
ridotto, per ogni brano sono memorizzati il numero, il titolo e altre
informazioni. Ci si può chiedere: come è stato possibile inserire tutte queste
informazioni digitali nel normale spazio di nastro che ha una MC? Il segreto è
presto detto: il suono non è più quello "normale" campionato, ma è stato
compresso con un fattore 4 da un algoritmo chiamato PASC (Precision Adaptive
Sub-band Coding). Naturalmente oltre allo spazio occupato, anche la qualità
musicale diminuisce, perchè il 75 % delle informazioni originali sul suono
vengono "buttate via". In fase di ascolto però, il suono viene ricostruito da
un algoritmo e la qualità sonora si colloca vicino a quella del cd: con un
buon stereo da casa si riescono a sentire differenze tra CD e DCC, ma non
certo con un walkman o in macchina.



MD Poco dopo l'uscita del DCC, la Sony ha lanciato il MD (Mini Disc).
L'estetica del supporto è simile a quella di un floppy disc per computer e
dentro c'è un disco di 64 mm di diametro. Il suono, essendo registrato
digitalmente, non presenta fruscii, le modalità di ricerca dei brani sono come
quelle del cd, con la stessa velocità di salto tra un brano e l'altro, le
funzioni in registrazione sono ottime, le più complete tra i vari supporti
provati. Anche il MD, come il DCC, registra i suoni in maniera compressa: il
sistema del MD si chiama ATRAC (Adaptive Transform Acoustic Coding) e il
fattore di compressione è 5 (elimina l'80 % dei dati originali). I dati
"persi" dal Mini disc quindi, sono maggiori di quelli persi dal Dcc.



CD-R I cd-r sembrano, a parte il colore leggermente diverso, dei normali cd. A
differenza di tutti gli altri supporti che si possono ri-registrare più volte,
i cd-r si possono registrare una volta solo, attenti quindi a non sbagliare! I
registratori di cd-r più diffusi sono quelli da collegare al computer, anche
se esistono registratori cd-r, un po' più cari, da inserire direttamente
nell'impianto stereo (il primo è stato il Philips CDR870 che costa poco meno
di 1.300.000) Una volta registrato, il cd-r diventa, all'atto pratico, un
normale cd che si può ascoltare con un qualunque lettore di casa, portatile o
da macchina. Cosa volete di piu? In realtà il sistema con cui vengono
registrati i cd "casalinghi" non è come quello dei cd comprati: nei primi i
microscopici fori vengono fatti "bruciando" una parte della superficie dei cd,
mentre nei secondi i fori vengono praticati per stampaggio, con una tecnica
molto più precisa e accurata. I cd comprati infatti hanno una maggiore durata.
Esistono masterizzatori che possono registrare anche su cd riscrivibili più
volte (chiamati cd-rw), ma oltre ad essere più costosi non si possono sentire
nei normali lettori per cd musicali. Per il momento quindi, quest'ultima
soluzione è indicata più che altro per l'utilizzo con il computer (back-up di
dati, ecc.)



  Tabella comparativa
  Mc DAT Dcc Mini Disc Cd-R Durata max di registrazione 120' 180' (360' in lp)
90' 74' (140' in mono) 74' Reperibilità attuale dei supporti Ottima Ottima
Difficile Buona Ottima Possibilità di memorizzare informazioni sul supporto
(titolo disco, canzoni, ecc.) e visualizzarle su un display No No Si Si Si
(solo su lettori che supportano il cd text) Velocità di ricerca dei brani
Scarsa Buona Buona Ottima Ottima Compatibilità con altri supporti Nessuna
Nessuna Nei registratori Dcc si possono sentire anche le vecchie cassette Mc
Nessuna I Cd-R si possono ascoltare anche nei normali lettori Cd Modalità di
registrazione audio Analogica Digitale Digitale con compressione 4:1 in
perdita Digitale con compressione 5:1 in perdita Digitale Frequenze di
campionamento (per sistemi digitali)   48 Khz, 44,1 Khz, 33 Khz 44,1 Khz 44,1
Khz 44,1 Khz Qualità audio Discreta Ottima Buona Molto buona (nei modelli
recenti) Ottima 


Conclusioni L'audiocassetta sta sentendo i suoi anni ed è prossima alla
pensione. Il DAT, è ormai uno degli standard per gli studi di registrazione,
la qualità audio è la migliore in assoluto, anche se la praticità di utilizzo
non è eccelsa. Il Dcc quando è uscito sembrava un'ottima soluzione (il
fatidico uovo di Colombo), perchè permetteva di leggere le cassette dcc
digitali e le vecchie audiocassette analogiche, ma attualmente la Philips
sembra averlo abbandonato... Il Mini Disc invece continua ad essere molto
pubblicizzato dalla Sony, ma fino ad ora la sua diffusione è comunque
scarsina, complice il costo troppo elevato dei supporti MD. Verso la fine del
1997 però, il costo sia del lettore che dei supporti si è notevolmente
abbassato, per cui è possibile un certo aumento delle vendite. Il rivale più
pericoloso del registratore MD è il masterizzatore di cd, che si preannuncia
un best-seller a causa dei prezzi molto bassi dei cd vergini.

Ora dovreste avere gli elementi per poter valutare come registrare al meglio
la vostra musica. Comunque ricordatevi: oltre alla qualità sonora, bisogna
anche e soprattutto ricercare la qualità artistica e la valenza culturale di
ciò che sentite.

@endnode

